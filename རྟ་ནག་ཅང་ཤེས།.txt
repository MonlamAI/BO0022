༄༅།རྟ་ནག་ཅང་ཤེས།
ཨ་ན་སཱུའུལ་གྱིས་བརྩམས།


ཁག་དང་པོ།
ལྗེམ་སཱི། ཁྱེད་ཀྱིས་དུད་འགྲོ་འདི་དག་ལ་བཟང་བྱས་ན་ཁོ་ཚོས་
ཀྱང་ག་ལེར་ཁྱོད་ལ་བཟང་བྱ་ངེས།

ལེའུ་དང་བོ།

ངའི་དྲན་པའི་ངོས་སུ་གསལ་ལེར་ཡོད་པ་ནི་ང་རང་བཙས་མ་
ཐག་ཏུ་ཨ་མ་དང་མཉམ་དུ་རྟ་ར་ན་ཉལ་ནས་ཡོད། རྩྭ་རའི་ཕྱི་ལ་
བལྟས་ན་ཡངས་ཤིང་རྒྱ་ཆེའི་སྤང་ཐང་ཞིག་ཡོད་ལ། དེའི་མཐའ་
འཁོར་ཤིང་སྡོང་གིས་བསྐོར་ཡོད། ད་དུང་རྫིང་བུ་ཞིག་ཡོད་པ་དེ་ལས་
ཆུ་འཐུང་ནའང་ཆོག རྩྭ་རའི་ཕྱི་ན་ཆུ་ཕྲན་ཆུང་ཆུང་ཞིག་ལྷུང་ལྷུང་
དུ་འབབ་བཞིན་ཡོད་ཅིང་ཆུ་ཕྲན་གྱི་འགྲམ་ན་རི་བོ་ཆུང་ཆུང་ཞིག་
ལྷིང་ངེར་འགྱིང་ཡོད། རྟ་རའི་ནང་གི་རྟ་གཞན་པ་དག་གིས་རྩྭ་ཟ་བའི་
སྐབས་སུ། ངས་ད་དུང་ཨ་མའི་ནུ་ཞོ་འཐུང་བཞིན་ཡོད།
ཞོགས་པ་དང་ཕྱི་དྲོ་རེ་རེར་ནམ་རྒྱུན་དང་འདྲ་བར་སྤང་ཐང་དུ་
ཨ་མར་བསྡོངས་ནས་རྩེད་འཇོར་རོལ་ལ་ཡང་རྟེའུ་དག་དང་ལྷན་དུ་
གང་སར་རྒྱུག སྐབས་འགར་འདི་ལྟ་བུའི་རྩེད་མོར་ཉེན་ཁ་ཆེ་བས། ཨ་
མས་ང་ལ་རྨས་སྐྱོན་མི་ཕོག་པའི་ཆེད་དུ་རྟ་མང་བོའི་ཁྲོད་ནས་ཁྲིད་
འགྲོ། ང་རང་ཆེས་དགའ་བའི་དུས་ཚིགས་ནི་དབྱར་དུས་དང་དཔྱིད་
དུས་ཡིན། རྒྱུ་མཚན། དུས་དེར་ང་ཚོ་ཕལ་ཆེར་རྒྱུན་དུ་ཕྱི་ན་ཉལ་ཡོད།
དེ་ལས་ལྡོག་སྟེ་གྲང་ངར་ཆེ་བའི་དགུན་གཞུང་དུ་ང་ཚོ་ཞིང་བ་གྷི་རེའེ་
ཚང་གི་རྟ་ར་དུ་ཉལ་ཡོད། རྟ་ར་ནང་ནས་ཉལ་ན་ཡང་ཧ་ཅང་སྐྱིད་པོ་
ཞིག་ཡིན་མོད། འོན་ཀྱང་ང་རང་ཉིན་མཚན་ཀུན་ཏུ་ཕྱི་ནས་བསྡད་དེ་
མཁའ་དབུགས་གསར་བ་རྔུབ་པར་སྤྲོ།
ཞིང་བ་འདི་ནི་སེམས་རྒྱུད་བཟང་བའི་རྟ་བདག་ཅིག་ཡིན། ཁོས་
ང་ཚོར་བདག་སྐྱོང་བྱས་པ་ཧ་ཅང་ཞིབ་ཚགས་ལྡན་པར་མ་ཟད། ཁོ་
ངའི་ཨ་མར་ཧ་ཅང་དགའ་བོ་ཡོད། ཨ་མར་རྒོད་མ་ལྕམ་ཆེན་ཞེས་
འབོད། ང་རང་ཨ་མའི་རྟེའུ་ཕྲུག་ཡིན་པས་ཁོ་ང་ལའང་དགའ་བོ་
ཆགས་བཞིན་ཡོད། ངའི་ལུས་ཧྲིལ་བོའི་སྤུ་མདོག་ནག་པོ་ཡིན་པས་
ཁོས་ང་ལ་རྟེའུ་ནག་ཅེས་འབོད།
ཡུན་རིང་མ་འགོར་བར། ང་ཡང་རྟ་གཞན་པ་དང་འདྲ་བར་ཨ་
མའི་ནུ་ཞོ་འཐུང་མི་དགོས་པར་རྩྭ་ཟ་ཐུབ་སོང་བས་ཨ་མ་ངལ་རྩོལ་
བྱེད་དུ་བཏང་། མོས་ཤིང་རྟ་འཁོར་ལོ་དྲུད་ནས་ཁྲོམ་རར་འགྲོ་དགོས་
ལ་ནམ་རྒྱུན་ས་སྲོད་དུ་ཕྱིར་ཐོན་པ་ཡིན།
ཉིན་དེའི་དགོང་མོར་མོ་ཁྲོམ་ར་ནས་ཕྱིར་ཐོན་དུས། ང་ཏག་ཏག་
རྟེའུ་དག་དང་ལྷན་དུ་རྩེད་མོ་རྩེ་བཞིན་ཡོད། མོས་ང་རང་མོའི་གམ་དུ་
བོས་བྱུང་། ངའི་བསམ་ཚོད་ལ་ང་ཚོའི་རྩེད་སྟངས་འདི་ཅུང་ཉེན་ཁ་ཆེ་
འདུག་སྙམ། དེ་ནས་མོས་ན་རེ“གཅེས་ཕྲུག ད་ཆོག་གི ངའི་རེ་བར་
ཁྱོད་ཀྱིས་ནམ་ཡིན་ཡང་རང་ཉིད་ཁྱིམ་རྒྱུད་བཟང་བོ་ཞིག་ཏུ་སྐྱེས་པ་
མ་བརྗེད་རོགས་ཁྱོད་ཀྱི་ཨ་ཕ་ནི་ཕུལ་དུ་བྱུང་བའི་རྒྱུག་རྟ་ཞིག་ཡིན་
ལ༑ “ཁྱོད་ཀྱི་ཨ་ཕྱི་ནི་ཀུན་གྱིས་ཤེས་པའི་རྟ་གཡུང་མ་ཞིག་ཡིན།
ཁྱོད་ཀྱིས་ནམ་རྒྱུན་རྩེད་འཇོར་གཡེང་ནས་ཉི་མ་མི་གཏོང་བར།
གི་ཡབ་མེས་དག་དང་འདྲ་བར་ཕུལ་དུ་བྱུང་བ་ཞིག་ཏུ་འགྱུར་པར་རེ་
བ་བྱེད་བཞིན་ཡོད། བྱ་བ་ཧུར་གྱིས་སྒྲུབས། ལམ་དུ་བགྲོད་སྐབས་རྐང་
ལག་བདེ་མོར་གྱིས། དུས་གཏན་དུ་གཞན་ལ་གནོད་སྐྱེལ་མི་རུང་བ་
ངེས་པར་དུ་ཡིད་ལ་འཛིན་དགོས་ཟེར།
ངས་ཨ་མར་མོས་བཤད་པ་ནང་བཞིན་བསྒྲུབ་ཅེས་ཁས་བླངས།
འོན་ཀྱང་ངས་ངེས་པར་དུ་ཁས་མི་ལེན་ཐབས་མེད་ཡིན་པ་ཞིག་ནི་མི་
རྣམས་དང་འཆམ་པོ་མེད་པའི་སྐབས་སུ་ཁོ་ཚོ་དང་མཛའ་གཅུགས་
བྱེད་པ་ནི་དངོས་གནས་སླ་མོ་ཞིག་མིན། དཔེར་ན། རྟ་རྫི་ཆུང་ཆུང་བྷཻ་
ཁི་ཡིས་སིལ་ཏོག་འཐོག་པའི་སྐབས་སུ་ང་ཚོའི་ཕྱོགས་སུ་རྡེའུ་འཕེན་
སྲིད། ཁོས་ནམ་རྒྱུན་རྟ་དེ་དག་ཟང་ཟིང་ལང་ལོང་ཞིག་ཏུ་བཏང་ཡོད།
རྡོ་ང་ཚོའི་རྒྱབ་གཞུང་དང་རྐང་བར་ཕོག་ན་ན་ཟུག་ཅི་འདྲ་ཞིག་ཆེ་བ་
ཁོས་ཤེས་ཀྱིན་ཡོད་མེད་ངས་ཀྱང་མི་ཤེས་མོད། འོན་ཀྱང་། ཁོས་མ་
ཤེས་པའི་གནས་ཚུལ་འོག་ཏུ་བྱས་བའི་འགལ་འཛོལ་ཡིན་ན་བསམ་
བྱུང་། ལས་བཟང་བ་ཞིག་ནི། ཉིན་ཞིག་ལ་ཏྟེ་ཁིས་ང་ཚོའི་ཕྱོགས་སུ་རྡོ་
འཕེན་བཞིན་པ་ཞིང་བདག་གྷི་རེའེ་ཡིས་མཐོང་ནས། ཐད་ཀར་ཁོའི་
སར་ཡོང་སྟེ་ལག་ཏུ་སྒོར་འགའ་སྤྲད་ནས་ཞིང་ར་ནས་ཕུད་ཅིང་ནམ་
ཡང་ཕྱིར་མ་ཡོང་། དེ་ནི་ང་ཚོས་ཆེས་མཐའ་མཇུག་ཁོ་རིག་པ་ཡིན།
དེ་ནས་ཡུན་རིང་མ་སོང་བའི་ཉིན་ཞིག་ལ། ང་རང་སྤང་ཐང་དུ་
ཡོད་དུས། གློ་བུར་དུ་ཁྱི་ཟུག་པ་ཐོས་བྱུང་། ཉན་ཚོད་ཀྱིས་ང་ཚོའི་སྤང་
ཐང་གི་ཕྱོགས་སུ་ཡོང་བཞིན་ཡོད་པ་འདྲ། མི་ཞིག་གིས་སྐད་གསང་
མཐོན་པོས "གན་ན་རི་བོང་ཡོད་པ་ཁོ་ཐག་རེད།"
ཁོས་བཤད་པ་བདེན་པར་འདུག རྒྱུ་མཚན་ཅུང་མ་འགོར་བར་རི་
བོང་ཞིག་རྩྭ་རའི་མུ་ཁྱུད་ཀྱི་ཁུང་མིག་ཅིག་ནས་འཛུལ་ཡོང་། རྔོན་ཁྱི་
སྐོར་ཞིག་གིས་རི་བོང་གི་རྗེས་སྙེག ཡང་སྐྱ་མི་བདུན་བརྒྱད་ཙམ་ཁྱིའི་
རྗེས་སྙེག ང་ཁོ་ཚོའི་རྔོན་ཁྱུར་ཞུགས་པར་བྲེལ་འཚུབ་ཅིག་ལངས་
ནས་གོམ་ཁ་བསྒྱུར་གྲབས་བྱེད་པའི་སྐབས་དེར། ཁོ་ཚོའི་རྔོན་པ་ཞིག་
གི་རྟ་རྩྭ་རའི་མུ་ཁྱུད་ལས་ལྡིང་མ་ཐུབ་པར་ས་ལ་འགྱེལ་སོང་། རྟར་
ཞོན་པའི་རྔོན་པ་དེ་སྨི་འགའི་སར་གཡུག་སྟེ་འགུལ་ཙམ་ཡང་མི་བྱེད།
རྟ་དེ་ཐེངས་འགའ་ལ་ཡར་ལང་རྩིས་བྱས་ཀྱང་སྔར་བཞིན་ལང་མ་
ཐུབ་པས་ན་ཟུག་གི་ཆོ་ངེ་བསྒྲགས། རྔོན་པ་གཞན་རྣམས་འཕྲལ་མར་
རྟ་ལས་བབས་ཏེ་མི་དེའི་མཐའ་བསྐོར་བྱུང་།
"དཀོན་མཆོག་མཁྱེན། གན་མི་དྲག་གི་བུ་གྷོར་ཟིན་རེད་ཅེས་མི་
ཞིག་གིས་འུར་བརྒྱབ་བྱུང་།“བལྟས་ཡོང་ན་ཁོ་རྨས་པ་ཧ་ཅང་ཚབས་
ཆེན་པོ་འདུག མི་ཞིག་སོང་ནས་མྱུར་བར་སྨན་པ་གདན་འདྲེན་
བྱོས་་ཟེར།“
གན་རོབ་རཱོའེ་ཨེ་རེད།"ཨ་མས་ཐང་ལ་བསྙལ་ཡོད་པའི་རྟར་ལྟ་
ཞོར་དུ། "རེད། ཁོ་རེད། ངས་བསམ་ན་ཁོའི་རྐང་ལག་གང་ཞིག་བཅག་
ཡོད་པ་ཁོ་ཐག་རེད་ཟེར།

ལེའུ་གཉིས་པ།

ལོ་ཟླ་རིམ་གྱིས་འདས། ང་ཡང་བྱད་གཟུགས་དཔའ་མཛངས་དང་
ལྡན་པའི་རྟ་ཞིག་ཏུ་ནར་སོན། རང་བསྟོད་ཅིག་བྱས་ན། གཡས་ལག་
གི་རྨིག་པ་དང་ཐོད་པའི་སྟེང་གི་སྐར་མའི་དབྱིབས་ཀྱི་དཀར་ཐིག་དེ་
མ་གཏོགས། ངའི་ལུས་སྤུ་ཡོངས་རྫོགས་ནག་པོ་ནག་རྐྱང་ཡིན། ང་རང
ལས་གྲལ་དུ་ཚུད་མ་ཐག་མི་མང་བོ་ཞིག་གིས་ང་རང་ཞིང་བ་གྷི་རེའེ་
ཚང་ནས་ཉོ་འདོད་ཚུལ་ལབ། འོན་ཀྱང་ཞིང་བ་གྷི་རེའེ་ཡིས་རྟ་གང་
རུང་ཞིག་ཕོ་བཞི་མ་སོན་གོང་དུ་གཏན་ནས་ཕྱིར་འཚོང་མི་བྱེད་ཅེས་
དམ་བཅས་ཡོད། ཁོས་རྟ་རྣམས་ཕོ་བཞི་མ་སོན་གོང་དུ་ངལ་རྩོལ་བྱེད་
དུ་འཇུག་པ་ནི་ནོར་འཁྲུལ་ཞིག་ཏུ་བསམས་ཡོད།
ད་ནི་གཞི་ནས་ཕོ་བཞི་ལ་སོན་པའི་ཉི་མ་དེ་སླེབས་བྱུང་། ཞིང་བ་
གྷི་རེའེ་ཡིས་ང་ལ་སྒ་སྲབ་དང་རྟ་ཆས་སྣ་ཚོགས་ལ་ཆ་རྒྱུས་ཡོད་པར་
བྱས། གལ་ཏེ་རང་ཉིད་ཟོང་གི་འདྲུད་འཁོར་འདྲེན་མཁན་གྱི་རྟ་ཞིག་
བྱེད་འདོད་ཚེ། སྒ་སྲབ་དེ་དག་ངེས་པར་དུ་ལོབས་དགོས། ཞིང་བ་གྷི་
རེའེ་ཡིས་དངོས་སུ་ང་ལ་ཁ་ལོ་བཏུལ་བར་ཐག་བཅད། རྒྱུ་མཚན་ནི་
ང་ཁོའི་གཅེས་རྟ་ཡིན་པ་མ་ཟད་རྟ་སྐྱོང་མཁན་ཚོས་བསམ་ཡུལ་ལས་
འདས་པའི་གནོད་འཚེ་དང་དངངས་སྐྲག་སློང་བར་སེམས་མ་བདེ
བས་རེད།
ཆེས་མི་ལོབས་པ་ནི་སྲབ་དང་མཐུར་རེད། སྲབ་ཀྱི་སྟེང་དུ་མདུད་
པའི་སྲབ་སྐྱོགས་ནི་སྐྱ་མིས་རྟ་ལ་ཁ་ལོ་སྒྱུར་བྱེད་ཡིན། ངས་སྔོན་ཆད་
ཨ་མས་ལས་ཀ་བྱེད་སྐབས་སྒ་སྲབ་འདི་དག་བཞག་ཡོད་པ་མཐོང་
མྱོང་། འོན་ཀྱང་མོར་ན་ཟུག་ག་ཚོད་ཅིག་ཡོད་པ་ཚོར་མ་སོང་། ལས་
བཟང་བ་ཞིག་ནི། ཞིང་བ་གྷི་རེའེ་ཡིས་ལག་གང་འཇམ་དང་སེམས་
གང་ཞིབ་ཀྱིས་ང་ལ་སྒ་སྲབ་བཞག ནམ་རྒྱུན་ང་ལ་གཟན་ཆས་སོགས་
བྱིན་ནས་སེམས་གང་སྐྱིད་དང་ལུས་གང་བདེ་བསྐྲུན།
ཅུང་མ་འགོར་བར། ང་ཡང་སྲབ་དང་མཐུར་ལ་ཅུང་ཟད་ལོབས་
པར་གྱུར། ཞིང་བ་གྷི་རེའེ་ཡིས་ཞོགས་པ་རེ་རེར་ང་ཁྲིད་ནས་སྤང་ཐང་
དུ་འཆམ་འཆམ་བྱེད་པ་ཡིན། ཉིན་ཞིག་ལ། ཁོས་ང་ལ་རྟ་སྒ་བསྟད་དེ་
ཞོན། འདིས་ང་ཧ་ལས་སུ་བཅུག ཁོ་ཧ་ཅང་ལྕི་བས་རང་ཉིད་ཀྱིས་ཁོ་
ཁུར་ཐུབ་མིན་ལ་སེམས་ཁུར་བྱས། འོན་ཀྱང་། ངས་སྤང་ཐང་ལ་སྐོར་
བ་བྱས་ནས་དལ་གྱིས་རྒྱུག་དུས། ཁོས་སྲབ་མདས་ང་ལ་ཁ་ལོ་བསྒྱུར་
བཞིན་ཡོད་པ་ཚོར། དེ་ལྟར་ཅུང་ཙམ་འགོར་བ་ན། ངས་རང་ཉིད་ཀྱིས་
མི་ཞིག་འཁུར་ཐུབ་པའི་ཉིན་མོ་ཞིག་ཡོད་མི་སྲིད་སྙམ་མོད། ད་ལྟ་ངས་
འཁུར་ཐུབ་ཅིང་སྒྲུབ་པ་ཧ་ཅང་བཟང་བའི་སྐབས་སུ། ངས་རྟ་གཞན་པ་
རྣམས་ཀྱིས་ཀྱང་རང་གི་གྲུབ་འབྲས་འདི་མཐོང་ན་ཅི་མ་རུང་སྙམ།
ད་ལྟ་ང་གཞན་གྱི་བཞོན་པ་ཉན་སོང་། རྨིག་པར་རྨིག་ལྕགས་
ཤིག་གིས་སྲུང་སྐྱོབ་བྱེད་དགོས་འདུག ཉིན་གཉིས་པར། ཞིང་བ་གྷི་རེའེ་
ཡིས་ཉེ་འགྲམ་གྱི་ཞིང་གྲོང་ཞིག་ཏུ་མགར་བ་ཞིག་བཙལ་ནས་ང་ལ་
རྨིག་ལྕགས་བརྒྱབ། དང་ཐོག་རྐང་བར་ན་ཟུག་ཅུང་ཟད་བསླངས་མོད།
དེ་ནས་ང་ལ་གཉའ་ཤིང་བསྐོན་བྱུང་། དེ་ནི་ཟླུམ་གོར་ཆེན་པོ་ཞིག་
འོན་ཀྱང་མི་འགྱངས་བར་ན་ཟུག་མེད་ལ་རྨིག་ལྕགས་ཀྱང་ལོབས་
པར་གྱུར།
 དེ་ནས་ང་ལ་གཉའ་ཤིང་བསྐོན་བྱུང། དེ་ནི་ཟླུམ་གོར་ཆེན་པོ་ཞིག་
རེད། སྐེར་བསྐོན་དགོས་ལ་ཤིང་རྟ་འཁོར་ལོ་དང་ཟོང་འཁོར་འདྲུད་
བྱེད་ཡིན། ད་དུང་ཡོབ་ཆེན་དང་གདོང་ཁེབས་ཡོད། གདོང་ཁེབས་
ནི་རྟའི་གདོང་ལ་སྲུང་སྐྱོབ་དང་མཐོང་ལམ་ལ་གེགས་རྒྱ་བཟོས་ནས་
མདུན་ཕྱོགས་ལས་གཡས་གཡོན་གྱི་དངོས་པོ་མི་མཐོང་བར་བྱས་ཏེ་
ཉེ་འཁོར་གྱི་དངོས་པོས་དངངས་སྐྲག་མི་སློང་བའི་ཆེད་དུ་ཡིན།
སྒ་སྲབ་འདི་དག་བདེ་མོ་ཞིག་མིན་ནའང་། ངས་འཁང་ར་དང་
ངོ་རྒོལ་གཅིག་ཀྱང་བྱེད་མ་མྱོང་། ཉིན་ཞིག་ལ་བདག་པོས་ང་ལ་རྨེད་
བསྐོན་པའི་སྐབས་སུ་ང་རང་ཁོང་ཁྲོ་ལངས་བྱུང་། རྨེད་ནི་དམ་པོར་
བསྡམས་པའི་ཐག་པ་སྦོམ་པོ་ཞིག་རྔ་མའི་འོག་ཏུ་འཐེན་པ་ལ་ཟེར་
ཞིང་། གལ་ཏེ་མི་གཞན་པ་ཞིག་ཡིན་ཚེ། ངས་ཁོ་ལ་འཕྲས་རྒྱག་སྲིད།
འོན་ཀྱང་། ང་ཞིང་བ་གྷི་རེའེ་ལ་ཧ་ཅང་དགའ། ནམ་ཡིན་ཡང་ཁོ་ལ་
གནོད་པའི་བྱ་བ་བསྒྲུབ་མི་སྲིད། དེ་བས་ངས་བཟོད་པར་དཀའ་བའི་
རྨེད་དེ་ཡང་དང་ལེན་མི་བྱེད་ག་མེད་ཡིན།
རྟ་མཆོག་ཞིག་ཏུ་འགྱུར་དགོས་ན་འདི་ཚང་མར་ངེས་པར་དུ་ཆ་
རྒྱུས་ཡོད་ཅིང་གོམས་དགོས། ད་ནི་ངས་དེ་དག་སློབ་སྦྱོང་བྱེད་པའི་
དུས་ལ་བབས་འདུག བདག་པོས་ང་དང་ཨ་མ་གཉིས་ཕྱི་ལ་ཁྲིད་ནས་
ང་ལ་ཤིང་རྟ་འཁོར་ལོ་དང་ཟོང་འཁོར་ཇི་ལྟར་འདྲུད་པར་ཁྲིད་སྟོན་
བྱས། ངའི་ཨ་མ་ནི་ཆེས་བཟང་བའི་དགེ་རྒན་ཡིན། མོས་ང་ལ་ཤིང་
རྟ་འཁོར་ལོ་ཇི་ལྟར་དྲུད་ན་ད་གཟོད་མྱུར་བར་ཐང་མི་ཆད་པའི་མན་
ངག་བསླབས།
ང་རང་རྟ་བཟང་བོ་ཞིག་ཏུ་བཏུལ་ཆེད། ཞིང་བ་གཞན་པ་ཞིག་
གི་ཞིང་ཁར་བསྐྱལ། ཉིན་ཞིག་ང་རང་ཞིང་ཁར་བང་གིས་རྒྱུག་དུས།
འཕྲུལ་འཁོར་ཆེན་པོ་ཞིག་མདུན་དུ་སྐྱོད་བཞིན་ཡོད་ལ་ཧ་ཅང་
མགྱོགས། མདུན་ཕྱོགས་སུ་དུ་བ་ལྷོག་ལྷོག་ཏུ་འཕྱུར་བཞིན་ཡོད། དེ་ནི་
ངས་ཐོག་དང་བོར་མེ་འཁོར་མཐོང་བ་ཡིན་པ་ད་དུང་ཡང་ཡིད་ལ་ཝ་
ལེར་འདུག དེའི་དུང་སྒྲ་དང་ཕྱིའི་རྣམ་པས་ང་རང་ཧང་སང་བར་བྱས།
འོན་ཀྱང་མཐའ་འཁོར་གྱི་དུད་འགྲོ་གཞན་དག་ལ་དངངས་སྐྲག་དང་
ཡ་མཚན་ཅི་ཡང་མེད་པ་མཐོང་ནས་ཅུང་མ་འགོར་བར་ང་ཡང་དེ་ལ་
ལོབས་པར་གྱུར།
ཞིང་བ་གྷི་རེའེ་ཚང་གི་ཞིང་ཁར་ཐོན་ནས་གཟའ་འཁོར་འགའ་འགོར་
རྗེས། ང་དང་ཨ་མ་གཉིས་སྤང་ཐང་དུ་བང་རྒྱུག་བྱེད་བཞིན་
ཡོད། མོ་གློ་བུར་དུ་རྒྱུག་མཚམས་བཞག་ཅིང་བཤད་པར། “གཅེས་
ཕྲུག་རྟེའུ་ནག ཁྱོད་ཀྱིས་ངེས་པར་དུ་ཡིད་ལ་འཛིན་རྒྱུ་ཞིག་ལ། འཇིག་
རྟེན་སྟེང་གི་མི་ཚང་མ་ཞིང་བ་གྷི་རེའེ་ལྟ་བུ་ཞིག་ཡིན་མི་སྲིད། རྟ་
བདག་ལ་ལ་ཧ་ཅང་གདུག་རྩུབ་ཆེ། གཟན་ཆས་དུས་ལྟར་མི་སྟེར་བ་ 
མ་ཟད། ཐ་ན་གནས་ལུགས་ཅི་ཡང་མེད་པར་ང་ཚོར་གཅར་རྡུང་བྱེད་
ངེས། འདི་ལྟ་བུའི་དོན་དག་ཁྱོད་ཀྱི་སྟེང་དུ་མི་འབྱུང་བར་སྨོན། གལ་ཏེ་
འདི་ལྟ་བུ་ཞིག་བྱུང་ཚེ་ཁྱོད་ཀྱིས་ནུས་ཚོད་ཀྱིས་རང་གི་ཨ་ཕ་ལྟར་དུ་
བྱ་བ་སྒྲུབ་པར་འབད་འབུངས་བྱེད་དགོས། དེ་ལྟར་སྒྲུབ་ཚེ་འཚོ་བ་སྔར་
བཞིན་ཇེ་ལེགས་སུ་ཡོང་ངེས་་ཟེར།
དང་ཐོག་ང་རང་ཨ་མའི་སྐད་ཆ་འདི་དག་ལ་མཚར་སྣང་སྐྱེས།
རྒྱུ་མཚན་ནི་ང་ལ་ཞིང་བ་གྷི་རེའེ་ལས་ད་དུང་བདག་པོ་གཞན་པ་
ཞིག་ཡོད་པ་ཡིད་ལའང་འཆར་མ་མྱོང་། འོན་ཀྱང་། དེའི་རྗེས་སུ་ངས་
རྟ་གཞན་པ་འགའ་རེ་མི་ཆ་མེད་དག་དང་འགྲོགས་ནས་ཞིང་རར་ཁ་
བྲལ་བ་མཐོང་བ་སེམས་སུ་ཡོད་ལ། དུས་གཏན་དུ་ཕྱིར་མ་ཡོང་། དེ་མ་
ཐག་ཏུ་ངས་རང་ཉིད་ཀྱང་དེ་ལས་མ་འདས་པའི་ཚུལ་ཡིད་ལ་ཤར།

ལེའུ་གསུམ་པ།

ཡུན་རིང་མ་འགོར་བར། ང་བྷོར་བྷིན་ཟེར་བའི་སྐུ་དྲག་འབྱོར་
ལྡན་ཞིག་ལ་བཙོང་། ཁོང་ནི་ཐེངས་དེར་རི་བོང་རྔོན་པའི་ཁྲོད་ནས་
རྐྱེན་ལམ་དུ་ཤོར་བའི་གཞོན་ནུ་དེའི་ཨ་ཕ་རེད། ཁོས་རྩྭ་ར་ཡངས་
པོའི་ཁང་བ་ཆེན་པོ་ཞིག་ཏུ་གཞི་བཅས་ཡོད། རྩྭ་ར་ཡངས་པོ་དེ་ལ་
བྷིར་ཋི་ཝེ་ཁི་གཞིས་ཀ་ཟེར།
ང་རང་ཨ་མ་དང་ཞིང་བ་གྷི་རེའེ་གཉིས་ལ་ཁ་བྲལ་མི་འདོད་མོད།
འོན་ཀྱང་ད་ནི་འདམ་ག་བྱེད་པའི་དབང་ཆ་ཡེ་ནས་མེད་པ་རྟོགས་
ཡོད། ངས་ཨ་མར་སྣས་ཕུར་ཙམ་བྱས། དེ་ནས་བདག་པོ་གསར་བ་
དེས་ང་ཁྲིད་སོང་། ཁྱིམ་དེར་ཐོན་མ་ཐག་ང་རང་རྟ་རའི་ནང་དུ་ཁྲིད་
ཅིང་བལྟས་ཚོད་ཀྱིས་ཆ་རྐྱེན་ཅུང་བཟང་བའི་རྟ་ར་ཞིག་ཏུ་བཏང་།ཤིང་
ར་རེ་རེའི་ནང་དུ་རྟ་གཅིག་རེ་ཡོད་ལ། ངའི་ཤིང་ར་ནི་ཕལ་ཆེར་ངས་
མཐོང་བ་དག་ལས་ཆེས་བཟང་ཤོས་དེ་ཡིན་པ་འདྲ། ནང་གཙང་ཞིང་
གྲལ་དག་པར་འདུག ང་རང་གི་ཉལ་གདན་དུ་རྩྭ་སྐམ་གསར་བ་བཏིང་
ཡོད། ད་དུང་ཡུག་པོ་ཁུག་མ་གང་གཟན་ཆས་སུ་བཞག་འདུག 
ངའི་རྟ་ར་དེར་ཁོ་ཚོས་“ལྷུག་མ་ཤིང་ར་ཟེར། འདི་རུ་རྟ་རྣམས་ཐག་པས་
བཏགས་མེད་པས་རང་དབང་གིས་འཁོར་བསྐྱོད་བྱས་ཆོག
ངས་ཡུག་པོ་ཟོས་ཚར་རྗེས། ཕྱོགས་བཞིར་ལྟ་ཙམ་བྱས། ཉེ་འགྲམ་
གྱི་ཤིང་རའི་ནང་དུ་ལུས་ཤ་རྒྱགས་ཤིང་སྙིང་རྗེ་བའི་རྟ་སྔོ་ནག་ཅིག་
འདུག འོན་ཀྱང་ཁོ་རང་དབང་གིས་འཁོར་སྐྱོད་བྱེད་མི་ཐུབ། ངས་ཁོ་
ལ་གྲོགས་པོ་ཞིག་བསྒྲིག་བསམ་སྟེ་འཚམས་འདྲི་ཞིག་བྱས་པ་དང་
ཁོའི་མིང་ལ་ཅི་ཟེར་ཞེས་དྲིས།
རྟ་དེ་མྱུར་བར་ཁ་ཚུར་འཁོར་ནས་ང་ལ་བལྟ་མི་ཐུབ། རྒྱུ་མཚན་
ནི་ཁོ་ཐག་པས་བཏགས་འདུག ཡིན་ནའང་། ཁོས་ནུས་ཤུགས་ཡོད་
དགུས་ང་ལ་ཨ་ལན་བྱིན “ངའི་མིང་ལ་རྐང་མགྱོགས་ཟེར། ལོ་ན་
གཞོན་པའི་སྲས་མོ་རྣམས་ཀྱིས་ང་ལ་ཧ་ཅང་གཅེས། རང་ཉིད་ཀྱིས་
ཀྱང་སྐྱེས་པ་ཚོས་ཞོན་པར་རེ་བ་བྱས་མ་མྱོང་ཟེར།
དེར་མཐུད་ནས་ཁོས་ངའི་ཕྱོགས་ཀྱི་ཡར་མར་གང་ཡིན་ཚང་མ་
དྲིས་རྗེས། དེ་ལྟར་བཤད་ན་མི་རྣམས་ཀྱིས་ཁྱོད་ལ་རང་དབང་གིས་
འཁོར་སྐྱོད་བྱས་ཆོག་པའི་རྟ་ར་ཞིག་བྱིན་པ་ཨེ་རེད་ཟེར།
བལྟས་ཡོང་ན་ཡིན་པ་འདྲ་ངས་དེ་ལྟར་ལན་བཏབ།
“རབ་ཡིན་ན་ཁྱོད་ངང་རྒྱུད་འཇམ་པའི་གཡུང་རྟ་ཞིག་ཏུ་བརྩོན།
ངས་ཁྱོད་ཀྱིས་ང་དང་གཞན་གང་ལའང་གནོད་མ་སྐྱེལ་ན་བསམ་
བྱུང་།”
སྐབས་དེར། ཞེ་ཁྲོ་བའི་སྐད་གདངས་ཤིག་གིས་རྐང་མགྱོགས་ཀྱི་
བཤད་མཚམས་བཅད་དེ་བཤད་པར། “འདི་དངོས་གནས་བཙོག་པོ་
འདུག དུས་རབས་འདི་དངོས་གནས་འཇིགས་སུ་རུང་བ་ལ། རྟ་རྒན་
པ་ཞིག་གི་རྟ་ར་བདེ་མོ་དེ་ལོ་ན་ཆུང་ཞིང་རྩ་བ་ནས་དགོས་མཁོ་མི་
འདུག་པའི་རྟེའུ་ཞིག་ལ་བྱིན། སྤུ་མདོག་ཁམ་པ་ཡིན་པའི་རྒོད་མ་དེ་
ཁྲོ་བས་ཉམས་ཀྱིས་དེ་སྐད་སྨྲས།”
“ཨ་རོག་སྲས་མོ། ཁྱོད་ཀྱིས་ངའི་སྟེང་དུ་འུར་རྒྱག་དོན་མེད་ང་
དེ་ལྟར་ལན་བཏབ།ཡང་གཅིག་བཤད་ན་རྟ་ར་འདི་ང་རང་གིས་
བདམས་པ་མིན། འུ་ཅག་གི་བདག་པོས་ང་རང་འདིར་འདུག་ཏུ་བཅུག་
པ་རེད། དེར་མ་ཟད་ང་ཡང་ལོ་ན་ཆུང་རྒྱུ་མེད་པའི་ཕོ་བཞི་ཞིག་ཡིན།
ཁྲོ་བའི་ཉམས་ཀྱིས་ཁེངས་པའི་རྟ་ཁམ་པ་དེས་སྐད་ཆ་ཅི་ཡང་མི་
བཤད་པར་ཕར་འཁོར་སོང་། ཡུན་ཙམ་གྱིས་བཟོ་བ་ཞིག་ཡོང་ནས་མོ་
འཆམ་འཆམ་ཏུ་ཁྲིད་སོང་།
མོ་ཕྱི་ལ་བུད་སོང་བས་རྐང་མགྱོགས་ལ་སྐད་ཆ་བཤད་པའི་གོ་
སྐབས་ལྡན་སོང་།
ལྗེན་ལྗིར་གྱིས་བཤད་པའི་སྐད་ཆ་ལ་སུན་སྣང་མ་སྐྱེས། མོ་རྒྱུན་
དུ་འདི་ལྟར་ཡིན། མོ་དང་འཆམ་མཐུན་ཡོང་བ་ཧ་ཅང་དཀའ། མི་
ལའང་དེ་ལྟར་ཡིན། དེའི་རྐྱེན་གྱིས་མོ་ཞོན་འདོད་མཁན་ཧ་ཅང་ཉུང་།
ཐ་ན་ཉེ་སྔོན་མོས་རྫི་བོ་ཆུང་ཆུང་ཞིག་ལའང་སོ་བཏབ་པ་རེད།
“ཨ་ཙི། མོས་མི་ལའང་སོ་འདེབས་པ་ཨེ་རེད། མོས་འདི་ལྟར་སྒྲུབ་
དོན་གང་ཡིན་ནམ།”
“ངས་ཀྱང་མི་ཤེས་འདི་གའི་རྫི་བོ་ཆུང་ཆུང་དག་ང་ཚོ་ལ་ཧ་ཅང་
བཟང་། ཁོ་ཚོས་ང་ཚོ་ལ་བདེ་ཐང་དང་སྤྲོ་སྐྱིད་ལྡན་པར་ནུས་ཤུགས་
ཡོད་དགུ་འདོན་པ་རེད། འོན་ཀྱང་ལྗེན་ལྗིར་གཏན་ནས་ཡིད་ཚིམ་
གྱིན་མེད་པ་འདྲ། མོའི་བྱ་སྤྱོད་ངན་པ་འདི་དག་གི་རྐྱེན་གྱིས་མོ་རང་
དབང་གིས་འགུལ་སྐྱོད་བྱེད་ཆོག་པའི་རྟ་ར་ལས་འདུག་མ་ཐུབ་པ་རེད།
དེང་ཕྱིན་ཆད་ཀྱང་མོའི་རྐྱེན་གྱིས་རྟ་ར་འདིར་བསྡད་ན་སྤྲོ་བ་མེད་པར་
མི་བསམ་རོགས་་ཟེར།
བྷིར་ཋི་ཝེ་ཁི་གཞིས་ཀ་རུ་གཟུགས་པོ་ཆེས་རིང་བའི་རྫི་བོ་ནི་
མིང་ལ་ལྗོན་མན་ལཱེ་ཟེར་བ་ཞིག་ཡིན། ཉིན་གཉིས་པའི་ཞོགས་པར་ཁོ་
རྟ་ར་དུ་ཡོང་སྟེ་ང་རང་ར་སྐོར་ནང་དུ་ཁྲིད། ངའི་ལུས་ཧྲིལ་བོར་གཙང་
འཁྲུད་ཐེངས་གཅིག་བྱས་ཚར་རྗེས། མི་དྲག་ཚུར་ཡོང་ནས“ལྗོན་་ལ་ང་
རང་ཁྲིད་ནས་གཞིས་ཀར་རྒྱུས་ལོན་བྱེད་པར་མངགས།
ཁོས་ངའི་སྟེང་དུ་ཞོན་པའི་སྐབས་སུ། ངས་ཨ་མའི་བསླབ་བྱ་དེ་
དག་ཡིད་ནས་དྲན། ནུས་ཚོད་ཀྱིས་ཁོ་ལ་གཡུང་ཞིང་ཁ་ལོ་བསྒྱུར་སླ་
བའི་བག་ཆགས་བཞག ནགས་ཚལ་དུ་ཐོན་དུས། ང་ལ་སྨྲ་མི་ཤེས་
པའི་ཚོར་བ་ཞིག་སྐྱེས།
ཁོས་རྟ་ལྕག་གིས་ང་ལ་བྲབས་ཤིང་། སྲབ་མདས་རྒྱུག་དགོས་པའི་
སྐུལ་མ་བྱས། བལྟས་ཚོད་ཀྱིས་ཁོ་རང་ཧ་ཅང་ཡིད་ཚིམ་ཡོད་པ་འདྲ།
ངེད་གཉིས་ཕྱིར་རྟ་རར་ཐོན་དུས། མི་དྲག་གིས་ཏག་ཏག་དེ་རུ་
བསྒུགས་འདུག
འོ། ལྗོན་ཁྱོད་ཀྱིས་བལྟས་ན་རྟ་ཕོ་འདི་ཅི་འདྲ་རེད།
སྐུ་ཞབས་ལགས། རྟ་འདི་ངོ་མ་མཆོག་གྱུར་ཞིག་རེད་དེ། བརྒྱུགས་
ན་གོམ་ལག་བདེ་བ་མ་ཟད། འཛེར་སྒྲ་སོགས་ལའང་མི་འདྲོགས། ལམ་
བར་དུ་རི་བོང་རྔོན་པའི་རྔོན་པར་འཕྲད་ཀྱང་ཁོ་ལ་ཚོར་བའང་མེད།
ཡག་པོ་འདུག ད་ལྟ་ང་རང་དངོས་སུ་བཞོན་ནས་ཕྱི་རུ་འགྲོ་
འདོད། ཅེས་ལྡིང་ཐེངས་གཅིག་གིས་ངའི་རྒྱབ་ལ་བཞོན་ནས་བང་གིས་
བརྒྱུགས།
ངེད་གཉིས་ཕྱིར་ཐོན་དུས་གྷོར་ཏྟིན་ལྕམ་མོས་རྟ་རའི་འགྲམ་ན་
ངེད་གཉིས་ལ་བསྒུགས་འདུག མི་དྲག་གིས་མོར་འཛུམ་མདངས་དང་
བཅས་བཤད་པར་འདི་ནི་ངས་མཐོང་མྱོང་བའི་ཁྲོད་ཀྱི་ཆེས་མཆོག་
ཏུ་གྱུར་པ་དེ་རེད། མི་དྲག་གིས་འཛུམ་མདངས་དང་བཅས་བཤད་པར།
ལྕམ་མོ། འུ་གཉིས་ཀྱིས་ཁོ་ལ་མིང་ཡག་པོ་ཞིག་འདོགས་དགོས།
རྟ་ཕོ་འདིའི་སྤུ་ཁ་ནག་པོ་ཡིན་པས་བྱ་ནག་ཅེས་བོས་ན་ཅི་འདྲ་
རེད།
མིན། རྟ་མཆོག་འདིའི་གཟུགས་བོངས་ཆེ་ཞིང་རྒྱུག་ན་མགྱོགས་
པས། གླིང་ན་མེད་པའི་མིང་རྫིག་པོ་ཞིག་འདོགས་དགོས། ཞེས་ཐོད་
པར་མདུད་པ་ཞིག་རྒྱབ་ནས་མནོ་བསམ་གཏོང་བཞིན་བསྡད།
"དེས་ན། ཁོ་ལ་རྟ་ནག་ཅང་ཤེས་ཞེས་བཏགས་ན་མི་བཟང་
ངམ”ཞེས་གྷོར་ཟིན་ལྕམ་མོས་དེ་ལྟར་གསལ་འདེབས་བྱས།
འདི་ནི་ངའི་མིང་གི་འབྱུང་ཁུངས་ཡིན།
རྗེས་ནས་ལྗོན་མན་ལཱེ་དང་མཉམ་དུ་བྱ་བ་སྒྲུབ་པའི་རྫི་བོ་ལྡེའེམ་
ཟི་ཡིས་བཤད་པར། ངས་བསམ་ན་ཁོའི་མིང་ལ་རོ་པའོ་རོ་ཡེ་བཏགས་
ན་འོས། རྒྱུ་མཚན་ནི་ཁོ་གཉིས་དངོས་གནས་འདྲ་བོ་འདུག
ཁོ་གཉིས་མ་གཞི་ནས་འདྲ་བོ་ཡོད་ན་འོས་པ་རེད། ཁོ་གཉིས་ཀ་
ཞིང་བ་གྷི་རེའེ་ཚང་གི་རྟ་ཡིན་ལ། རྒོད་མ་ལྕམ་ཆེན་གྱི་བུ་ཡིན། ལྗོན་
གྱིས་དེ་ལྟར་ལན་བཏབ།
ང་ལ་མཚོན་ནས་བཤད་ན། འདི་ནི་ཇི་འདྲའི་མི་སེམས་སྐྱོ་བའི་
གཏམ་ངན་ཞིག་རེད་ཨང་། ངས་ད་གཟོད་གཞི་ནས་ཨ་མ་ཐེངས་དེའི་
རྔོན་པའི་ཆག་སྒོ་དེའི་རྗེས་སུ་དེ་འདྲའི་སེམས་སྡུག་བྱེད་པ་ཧ་གོ་སོང་།
མོས་རང་གི་ཤ་ལས་ཆད་པའི་བུ་ཐང་ན་བསད་ཡོད་པ་མཐོང་
བས་རེད།

ལེའུ་བཞི་བ།

ང་ཐོན་ནས་ཡུན་རིང་མ་འགོར་བར། ཁོ་ཚོས་ང་ལས་ཀར་
མངགས། ཉིན་ཞིག་ལ། ང་དང་ལྗེན་ལྗིར་གཉིས་ཀྱིས་མཉམ་དུ་ཤིང་རྟ་
དྲུད། དེ་ལས་ཡ་མཚར་དུ་བཅུག་པ་ནི། ངེད་གཉིས་ཀྱིས་སྒྲུབ་པ་ཧ་ཅང་
བཟང་། ངའི་བསམ་པར་ལྗེན་ལྗིར་ནི་དེ་འདྲའི་གཤིས་གྱོང་ཞིག་ཡིན་
པས་མཉམ་འབྲེལ་བྱེད་མི་སྲིད་སྙམ། འོན་ཀྱང་། མོ་དེ་ལས་ལྡོག་སྟེ།
ངེད་གཉིས་ཀྱིས་འདྲ་མཉམ་གྱིས་བྱ་བ་བསྒྲུབས་པས་ལས་ཀ་ཇེ་ཡང་
དུ་བཏང་། ལྗོན་ཧ་ཅང་ཡིད་ཚིམས་ཡོད། སྲབ་མདས་ངེད་གཉིས་ལ་
ཁ་ལོ་བསྒྱུར་བ་ལས་ཁོས་ཅི་ཡང་སྒྲུབ་མི་དགོས་པར་རྒྱུག་པ་ཧ་ཅང་
མགྱོགས།
གཟའ་ཉི་མར། ང་དང་རྟ་བཞི“བྷིར་ཋི་ཝེ་ཁི་གཞིས་ཀའི་སིལ་རར་
ཁྲིད་ལ། དེ་རུ་ངའི་གྲོགས་མཆོག་རྐང་མགྱོགས་དང་། ང་དང་འབྲེལ་བ་
ཅུང་ཟད་ཇེ་བཟང་དུ་གྱུར་པའི་ལྗེན་ལྗིར་དང་ལྔ་སི་ཋེ་སི། ད་དུང་ལོ་ན་
ཅུང་རྒས་ཤིང་ལས་ཞུགས་ངལ་གསོ་བྱས་ཟིན་པའི་རྔོན་རྟ་ཨོ་ལི་ཝིར་
བཅས་ཡོད་ལ། ཁོ་ནི་ང་ཚོའི་བདག་པོའི་གཅེས་རྟ་གཅིག་པུ་ཡིན།"
ང་ཚོ་ཕྱོགས་བཞིར་རྒྱུག་པ་དང་སྤང་ཐང་དུ་རྩེད་མོ་རྩེ་བ་སོགས་
བྱས་པས་ཧ་ཅང་སྤྲོ་སེམས་ཀྱིས་ཁེངས་ཡོད། འདི་ནི་ཇི་འདྲའི་སྤྲོ་སྐྱིད་
ལྡན་པ་ཞིག་རེད། ཐ་ན་མི་འང་སོ་འདེབས་པའི་ལྗེན་ལྗིར་གྱིས་ཀྱང་
ང་ལ་ཁ་བརྡ་བཤད་མགོ་བརྩམས་བྱུང་ལ། ཕལ་ཆེར་ང་དང་གྲོགས་
བསྒྲིག་འདོད་པ་རེད།
མོས་ང་ལ་ཁྱོད་གང་དུ་བཙས་པ་ཡིན་ཞེས་དྲིས། ངས་ཞིང་བ་གྷི་
རེའེ་ཡི་སྐོར་མོ་ལ་བཤད་པ་དང་། ང་ཚོར་དུས་རྒྱུན་དུ་ཇི་ལྟར་བདག་
སྐྱོང་བཟང་བོ་བྱས་པ་རེ་རེ་བཞིན་བཤད། དེ་དག་ལ་ཉན་རྗེས། ལྗེན་
ལྗིར་ཅུང་སེམས་སྡུག་གི་ཡོད་པ་འདྲ།
“ང་ཆུང་དུས་དེ་འདྲའི་འཚོ་བ་བཟང་བོ་རོལ་མ་མྱོང་། བདག་པོ་
དང་ང་ལ་ཁ་ལོ་བཏུལ་མཁན་ཚང་མ་ཧ་ཅང་གདུག་རྩུབ་ཆེ།"
མོས་ང་ལ་རང་གི་གཏམ་རྒྱུད་བཤད་མགོ་བརྩམས། ཅུང་མ་
འགོར་བར་ངས་ལྗེན་ལྗིར་དུས་རྒྱུན་མི་རྣམས་དང་འཆམ་མཐུན་
མི་ཡོང་བའི་རྒྱུ་མཚན་ཤེས་བྱུང་། མོ་རང་ཨ་མ་དང་ཁ་བྲལ་ཟིན་ལ།
བཙན་ཤེད་ཀྱིས་འཆམ་མཐུན་མེད་པའི་རྟ་འགའ་དང་མཉམ་དུ་འཚོ་
བ་རོལ། མོས་བཤད་པར་བྱིས་པ་འགའ་དུས་རྒྱུན་དུ་ཞིང་རར་ཡོང་
ནས་རྟ་ལ་རྡོས་རྒྱག་པར་མ་ཟད། སྐབས་འགར་ཁོ་ཚོར་རྨས་སྐྱོན་ལྕི་
མོ་ཕོག་པ་ཡིན་ཟེར།
ང་ཚོའི་བདག་པོས་ཁོ་ཚོར་བཀག་འགོག་དང་གཤེ་གཤེ་གང་
ཡང་མི་གཏོང་། དེའི་རྐྱེན་གྱིས། ཡུན་རིང་མ་འགོར་བར་ང་ཚོས་མིའི་
རིགས་དང་ལྷག་པར་དུ་བྱིས་པ་དེ་དག་རང་གི་དགྲ་བོར་སེམས་ཡོད།
“ལྗེན་ལྗིར་ཁྱོད་ལ་སྦྱོང་བརྡར་ཅི་ལྟར་ཐོབ་པ་ཡིན་ཞེས་དྲིས། “འོ།
དེ་ནི་འཇིགས་སུ་རུང་བ་ཞིག་རེད། ཉིན་ཞིག་ལ། མི་འགའ་མགྱོགས་
མྱུར་གྱིས་ང་དང་བཅར་ཞིང་ང་ས་ཐོག་ཏུ་མནན། དེའི་རྗེས་སུ་མི་
གཅིག་གིས་ངའི་མགོ་མནན་ལ། གཞན་པ་དེས་སྣ་ནས་བཟུང་། ཡང་
མི་གཞན་ཞིག་གིས་ངའི་ཁ་ནང་དུ་སྲབ་བཞག
“འདི་དག་ལ་ཉན་རྗེས། ངས་ཞིང་བ་གྷི་རེའེ་ཡིས་ང་ལ་ཐོག་དང་
བོར་སྒ་སྲབ་འཇོག་དུས་དེ་འདྲའི་ཞི་འཇམ་ཞིག་ཡིན་པ་དྲན། དེ་ནས་
ངས་ལྗེན་ལྗིར་ལ་དེའི་རྗེས་སུ་དོན་དག་ཅི་ཞིག་བྱུང་སོང་ཞེས་དྲིས།
ཁོ་ཚོས་ང་ལ་སྒ་སྲབ་འདི་དག་ལོབས་པའི་དུས་ཚོད་མ་བྱིན་པར་
མིང་ལ་སམ་སན་ཟེར་བའི་མི་ཞིག་གི་སར་ཁྲིད་ཅིང་། ཁོས་ང་ལ་དེ་
ལས་འུ་ཐུག་པའི་སྦྱོང་བརྡར་བྱས། དེའི་རྗེས་སུ་ཐག་པ་རིང་བོ་ཞིག་
གིས་བཀྱིགས། ང་རང་ཐེངས་མང་བོར་རྒྱུག་ཏུ་བཅུག
རྟ་ལྕག་གིས་ཡང་ཡང་བྲབ་ཅིང་། ངས་རང་ཉིད་མུ་མཐུད་དུ་རྒྱུག་
མི་ཐུབ་པར་བསམ་དུས་ཁོས་ང་ལ་སྒ་བསྟད་དེ་སྟེང་དུ་ཞོན། ངས་ཁོ་
རང་ཐེངས་འགར་ཐང་ལ་གཡུག་བསམ། འོན་ཀྱང་། ཁོས་ཐེངས་རེ་
རེར་ང་ལ་བྲབས།
ལྗེན་ལྗིར་གྱི་གཏམ་རྒྱུད་ཀྱིས་ཡིད་སྐྱོ་རུ་བཅུག ངའི་རེ་བར་མོའི་
གཏམ་རྒྱུད་མྱུར་དུ་མཇུག་རྫོགས་ན་འདོད། འོན་ཀྱང་། མོས་ཕལ་ཆེར་
ད་དུང་འདི་ལས་མང་བོ་ཞིག་བཤད་འདོད་ཡོད་དེ། དེར་མཐུད་ནས་
བཤད་པར།
མཇུག་མཐར། ངས་ཐབས་བརྒྱ་ཇུས་སྟོང་གིས་ཁོ་ཐང་དུ་གཡུག
རང་ཉིད་རྩྭ་རའི་གཞོགས་ཤིག་ཏུ་ལངས་ནས་བསྡད། སམ་སན་གྱིས་
ང་ལ་གཅར་རྡུང་བྱས་ཤིང་དངངས་སྐྲག་བསླང་། སེམས་པ་སྐྱོ་ཞིང་སྡུག
ཉིན་དེའི་ཕྱི་དྲོར། བདག་པོས་ང་ཕྱིར་ཁྲིད་དུས་སམ་སན་མི་སོས་སྒོ་
ཁ་ན་ལངས་འདུག་ང་ཡང་བསྐྱར་འབྲོ་རྩིས་བྱས། བདག་པོའི་འཕྲལ་
དུ་གང་ཞིག་རྟོགས་སོང་བ་ལྟར། སམ་སན་ལ་བལྟས་ནས་བཤད་པར།
སམ་སན། ཁྱོད་ནོར་སོང་བ་རེད། རབ་ཡིན་ན་ཁྱོད་ཀྱི་སྤྱོད་པ་གྱོང་བོ་
འདིས་གཡུང་རྟ་ཞིག་ཡིན་རུང་རྟ་རྒོད་པོ་རུ་གཏོང་སྲིད་པ་མ་བརྗེད་
ལགས།
དེའི་རྗེས་ནས་ང་ལན་བྷིན་གྱི་འབྱོར་ལྡན་ཞིག་ལ་བཙོང་། ཁོས་རྟ་
ལ་བཅངས་པའི་རེ་བ་ཉག་གཅིག་ནི་གཞན་གྱིས་བལྟས་ན་རྒྱུ་འབྱོར་
དབང་ཐང་ལྡན་པའི་མི་ཡི་ཆ་བྱད་ཐོན་པའི་ཆེད་དུ་ཡིན་ཟེར།
རྟ་ཡིས་མི་གཞན་གྱིས་བལྟས་ན་འབྱོར་ལྡན་དབང་དྲག་ཅན་
ཞིག་ཡིན་པ་ཇི་ལྟར་བྱེད་དགོས་ཞེས་དྲིས།
“དེ་ནི་ཁོས་རྟ་ལ་ཇི་ལྟར་ཤིང་རྟ་འདྲུད་དུ་འཇུག་པ་རེད། ང་ཚོ་ཚང་
མས་ངེས་པར་དུ་སྲབ་མདའ་འཐེན་དགོས། དེ་ནི་ཧ་ཅང་དམ་པའི་ཀོ་
བའི་སྐེ་འཆང་ཞིག་རེད། ང་ཚོའི་སྐེ་ལྟག་རྒྱབ་ལ་འཐེན་པ་རེད། འདི་
དངོས་གནས་བདེ་མོ་ཞིག་མ་རེད།"
སྲབ་མདའ་འཐེན་ན་ཧ་ཅང་ན་ཟུག་ཆེ་བ་ཨེ་རེད་ཞེས་དྲིས། ན་
ཟུག་ཅི་འདྲ་ཆེ་བ་དེ་ངས་ཁྱེད་ལ་ཞིབ་བརྗོད་བྱེད་དཀའ་བ་ཞིག་རེད།
དེ་དག་འདོགས་པར་ང་ཧ་ཅང་སུན་སྣང་སྐྱེས། མཐར་ངས་འཕྲས་
བརྒྱབ་ཅིང་ཤིང་རྟ་འཁོར་ལོ་དེ་རྒྱབ་ནས་གཡུགས། ངས་ན་ཟུག་མ་
བཟོད་པར་འཁོར་སྒམ་ལ་འཕྲས་བརྒྱབ། དེའི་རྗེས་སུ་བདག་པོ་ང་ལ
ཡིད་རྟོན་མེད་པར་གྱུར། དེ་ནས་ང་མི་གཞན་ཞིག་ལ་བཙོང་བ་རེད།
“ཁྱོད་ཀྱི་བདག་པོ་རྗེས་མ་དེ་ནི་ཅུང་ཙམ་བྱམས་སེམས་ཅན་ཞིག་
ཨེ་རེད་་
ངའི་བདག་པོ་བགྲང་གིས་མི་ལང་། དེ་རིང་གི་བདག་པོ་འདི་ནི་ང་
ལ་ཆེས་བཟང་བའི་བདག་པོ་དེ་ཡིན། ངའི་གཤིས་ཀ་སྔར་བཞིན་གྱོང་
པོ་ཡིན་པ་ཤེས་ཡོད། འོན་ཀྱང་བཅོས་བསྒྱུར་བྱེད་རྒྱུ་དངོས་གནས་
དཀའ་མོ་འདུག
འདི་ལྟར། ང་དང་ལྗེན་ལྗིར་གཉིས་གྲོགས་པོར་གྱུར། གང་ལྟར་
ད་ལྟ་མོ་ལ་གྲོགས་པོ་ཞིག་ཡོད་པས་དགའ་སྤྲོས་ཁེངས་ཡོད། གཤིས་
ཀའང་དེ་འདྲའི་གྱོང་བོ་མིན།
ཐ་ན་རྫི་བོ་ཆུང་ཆུང་དེ་དག་གིས་ཀྱང་ལྗེན་ལྗིར་གྱི་འགྱུར་ལྡོག་
ཤེས་ཚོར་བྱུང་ཡོད་པ་རེད། ཉིན་ཞིག་གི་ཞོགས་པར་ངས་ཤེས་མེད་
ཚོར་མེད་དུ་ལྗེའེམ་ཟི་ཡིས་འདི་ལྟར་བཤད་པ་ཐོས། ཁོ་ན་རེ། ཁྱོད་
ཀྱིས་ཨེ་ཤེས། ངས་བསམ་ན། རྟ་ཁམ་པ་དེ་རིམ་བཞིན་ཇེ་གཡུང་དུ་
ཕྱིན་ཡོད་པ་ཚོར་བྱུང་ངམ། དེ་ལ་ལྗོན་གྱིས་ཁོ་ཚོ་དུད་འགྲོ་ཡིན་རུང་
རྔ་ཇི་ལྟར་རྡུང་ན་བྲོ་དེ་ལྟར་འཁྲབ་ཤེས་ཟེར།

ལེའུ་ལྔ་བ།

ཡུན་རིང་མ་འགོར་བར་། བྷིར་ཋི་ཝེ་ཁི་ཡི་གཞིས་ཀ་ལ་ལོབས
ཤིང། ལྗེན་ལྗིར་དང་ངེད་གཉིས་ཀྱིས་རྒྱུན་པར་མཉམ་དུ་ཤིང་རྟ་དྲུད། རྒྱུ་
མཚན་ངེད་གཉིས་ལས་སྟོབས་ཆེ་བའི་རྟ་གཞན་པ་རྣམས་རྒྱུག་རྟ་ཡིན་
པས། ངེད་གཉིས་བཞོན་རྟ་ཡིན་པའང་གནས་ལུགས་དང་མཐུན།
ང་རང་ཆེས་དགའ་བ་ནི་མི་ཚང་མ་དང་ལྷན་དུ་ཕྱི་ལ་འགྲོ་བ་
ཡིན། ལྗེན་ལྗིར་མི་དྲག་གི་ཆིབས་པ་ཡིན་ལ། ང་ཁོའི་ཆུང་མའི་ཆིབས་
པ་ཡིན། རྐང་མགྱོགས་དང་སྐུ་ཞབས་ཨོ་ལི་ཝིར་གཉིས་ནི་རྒྱུན་དུ་
སྲས་མོ་རྣམས་ཀྱི་ཆིབས་པ་ཡིན། ཞོགས་པ་དང་ས་སྲོད་རེ་རེར་ང་ཚོ་
སྤང་ཐང་དུ་བང་རྒྱུག་བྱེད།
ཉིན་ཞིག་ལ། ང་ཚོ་ཕྱིར་འགྲོ་གྲབས་བྱེད་པའི་སྐབས་སུ། ངས་སྐུ་
ཞབས་ཨོ་ལི་ཝིར་གྱི་རྔ་མ་ཧ་ཅང་ཐུང་བ་མཐོང་། སྐབས་དེར། ངེད་
གཉིས་ནི་ཆེས་བཟང་བའི་གྲོགས་པོ་ཡིན་པས། ཁོར་རྒྱུ་རྐྱེན་ཅི་ཡིན་
དྲིས་ན་ཧ་ཅང་འཚམ་པ་རེད་བསམ་ཞིང་ཅི་ལྟར་རྨས་ཕོག་པ་ཡིན་
ཞེས་དྲིས།
རྨས་པ་རེད་་ཁོས་སྐད་གསང་མཐོན་པོས་ངང་ངའི་རྔ་མ་རྨས་
སྐྱོན་བྱུང་བའི་རྐྱེན་དེ་འདྲེ་མ་གཏོགས་ཤེས་མཁན་སུ་ཡང་མེད།
སྐབས་དེར་ང་ད་དུང་ལོ་ཆུང་། ཁོ་ཚོས་ངའི་རྐང་ལག་ཚང་མ་དམ་
པོར་བཀྱིགས་རྗེས། ངས་རྔ་མ་ཇེ་ཐུང་དུ་བཏང་། ཁྱོད་ཀྱིས་ཁོ་ཚོས་འདི་
ལྟར་སྒྲུབ་པ་ཅི་ཞིག་གི་ཆེད་དུ་ཡིན་པ་ཤེས་སམ། དེ་ནི་ཡོད་ཚད་ཕྱིའི་
ཚུགས་ཀའི་ཆེད་དུ་རེད། ན་ཟུག་དེ་གང་ལྟར་ཡལ་སོང་མོད། འཆི་རྒྱུ་
མེད་པའི་ཤ་སྦྲང་འདི་དག་ལ་ནམ་ཡང་གཞོལ་ཐབས་བྲལ།
ད་ལྟ་ངའི་ལུས་སྟེང་དུ་ཤ་སྦྲང་བདའ་ཐུབ་པའི་ཡན་ལག་གཅིག་
ཀྱང་མེད། དེ་ནི་རྔ་མ་བཅད་པའི་རྐྱེན་གྱིས་རེད། ད་ལྟ་རྔ་མ་ཐུང་ངུ་ལ་
ནུས་པ་ཅི་ཡང་མེད་པས། ཁྱོད་དགའ་འོས་པ་ཞིག་རེད།
རྒྱུ་རྐྱེན་གཅིག་འདྲའི་དབང་གིས་ངས་ཀྱང་འཇིགས་སུ་རུང་བའི་
སྲབ་མདའ་འཐེན་དགོས་པ་མ་ཡིན་ནམ། ལྗེན་ལྗིར་ན་རེ།“གྲོང་ཁྱེར་
དུ་སྔར་བཞིན་རྟ་ལ་སྲབ་མདའ་དམ་པོར་མདུད་པ་དེ་དར་ཁྱབ་ཆེ་བ་
རེད།"
“ང་ཚོའི་ལས་ཡག་པོ་འདུག མི་དྲག་དང་ཁོའི་ཆུང་མ་གཉིས་
ཀྱི་དྲིན་གྱིས་ང་ཚོའི་ཁོར་ཡུག་ཏུ་རྟ་ལ་སྲབ་མདའ་དམ་པོར་འཐེན་
མཁན་ཧ་ཅང་ཉུང་། ཁོང་གཉིས་ཀྱིས་སྲབ་མདའ་འཐེན་ཡོད་པའི་རྟ་
མཐོང་ཐེངས་རེར་རྟ་པ་ལ་སྲབ་མདའ་འཐེན་དགོས་དོན་མེད་ཅེས་
བཤད་པ་ཡིན་་སྐད་ཆ་འདི་དག་ཐོས་རྗེས། ངས་གྷོར་ཉྙིན་ཚང་ལ་སྔར་
ལས་ལྷག་པའི་ལྟ་ཚུལ་ཞིག་བཟུང་། དེར་མ་ཟད། དུས་དེ་ནས་བཟུང་
ལམ་ཐག་ཅི་འདྲ་རིང་བོ་ཞིག་ལ་འགྲོ་དགོས་ཀྱང་སུན་སྣང་དང་སྐྱོ་བ་
སྐྱེ་མ་མྱོང་།
ཉིན་འགའི་རྗེས་སུ། མི་དྲག་གིས་རྗོན་གྲོང་རྡལ་ལ་བྱ་བ་སྒྲུབ་ཏུ་
མངགས། ཉིན་ཕྱེད་རིང་ཆར་བབས་ཤིང་འགྲོ་ལམ་ཧ་ཅང་འདམ་རྫབ་
ཆེ༑ དེར་མ་ཟད་རླུང་ནག་འཚུབ་པས་ངས་ཤིང་རྟ་དྲུད་ནས་མགྱོགས་
པོར་འགྲོ་ཐབས་བྲལ། དེ་ནས་ཤིང་ཟམ་ཞིག་གི་འགྲམ་དུ་ཐོན་དུས་ས་
དེའི་ཟམ་སྲུང་བ་ཕྱིར་བུད་ཅིང་ངག་འཇམ་པོའི་སྒོ་ནས་ངེད་གཉིས་ལ་
འཚམ་འདྲི་བྱས།
“བལྟས་ཡོང་ན་ཆར་ད་དུང་འབབ་རྒྱུ་ཡིན་པ་འདྲ། ཁྱོད་ཚོས་ལམ་
ནས་སེམས་ཆུང་བྱོས།”
དེ་ནི་ངས་བསམ་ཚུལ་འགའ་ཞིག་རེད་། རྒྱུ་མཚན་ས་བབ་དམའ་
བའི་སར་ཆུ་འཁྱིལ་ནས་ངའི་པུས་མོའི་མཚམས་སུ་ཐོན་འདུག
དེའི་རྐྱེན་གྱིས། ངས་ངེས་པར་དུ་འགྲོས་ཚད་ཇེ་དལ་གཏོང་དགོས།
ཡིན་ན་ཡང་། བདག་པོས་དེ་ལ་ཁ་ཡ་མི་བྱེད་པ་འདྲ། ཅུང་མ་འགོར་
བར་ང་ཚོ་གྲོང་རྡལ་དུ་ཐོན།
བདག་པོར་དོན་དག་གལ་ཆེན་ཞིག་སྒྲུབ་རྒྱུ་ཡོད་པ་ཁོ་ཐག་རེད།
རྒྱུ་མཚན་ཁོ་ས་སྲོད་དུ་ད་གཟོད་ཤིང་རྟར་བུད། སྐབས་འདིར། རླུང་
ནག་སྔར་ལས་འཚུབ་ཅིང་རྒོད་ལ་ད་དུང་ལམ་དུ་ཆུ་དོང་ཡང་མང་བོ་
ཡོད།
ང་གང་མགྱོགས་གྱིས་མདུན་དུ་བསྐྱོད། སྐབས་དེར་གློ་བུར་དུ་
ཆག་སྒྲ་ཞིག་དང་ལྷན་དུ་སྡོང་རྒན་ཆེན་པོ་ཞིག་ཏག་ཏག་ངའི་མདུན་
གྱི་ལམ་དཀྱིལ་དུ་ལོག་ཅིང་ང་ཚོའི་འགྲོ་ལམ་བཀག ཤིང་རྟ་ལས་མར་
བབས་ཏེ་རང་ཉིད་ཀྱིས་སྡོང་བོ་དེ་སྣུར་རྩིས་བྱས་ཀྱང་། སྡོང་བོ་དེ་ཆེ་
དྲགས་པས་སྒུལ་མ་ཐུབ།
"སྐུ་ཞབས། ང་ཚོ་ཟམ་པ་ཐག་ཅུང་ཟད་རིང་བའི་ལམ་ཞིག་བསྐོར་
ནས་འགྲོ་དགོས། དེ་ལྟར་སོང་ན་ང་ཚོ་སྔོན་གྱི་ལམ་ཐག་ལས་དབྱིན་
ལེ་དྲུག་གིས་རིང་བ་རེད་ཅེས་བཤད།་
མི་དྲག་གིས་ལྗོན་ལ་རང་གིས་བསམ་པ་ཅི་བཞིན་སྒྲུབས་ཟེར།
ཅུང་མ་འགོར་བར་ང་ཚོ་ཟམ་སྣེ་རུ་ཐོན་དུས་མུན་རུབ་ནས་ཡོད་ལ།
ངས་ཟམ་པའི་སྟེང་དུ་གོམ་པ་གང་སྤོས་མ་ཐག་གང་ཞིག་རྟོགས་སོང་
བ་ལྟར་འཕྲལ་དུ་འགྲོ་མཚམས་བཞག
“རྟ་ནག་ཅང་ཤེས་སོང་ཡ་་མི་དྲག་གིས་དེ་ལྟར་བཤད་ཞོར་རྟ་ལྕག་
གིས་བྲབ་ཙམ་བྱས་ཀྱང་། ང་སྔར་བཞིན་མི་འགྲོ་བ་མཐོང་ནས་ལྗོན་
ཤིང་རྟ་ལས་བབས། "རྟ་ནག་ཅང་ཤེས་མི་འགྲོ་བ་ཅི་རེད།
ངས་ཁོ་གཉིས་ལ་སྐད་ཆ་བཤད་ཐུབ་ན་བསམ་སོང་། ཅུང་མ་
འགོར་བར་ཟམ་སྲུང་གིས་ང་ཚོ་ཡོང་བཞིན་པ་མཐོང་ནས་རྒྱུག་ཡོང་
སྟེ༑ སྐད་གསང་མཐོན་པོས། མ་འགྲོ། ཅུང་སྒུག་དང་། ཟམ་པ་འཐོར་
ཉེན་འདུག གལ་ཏེ་ཁྱོད་ཚོ་ཟམ་པ་བརྒལ་ཚེ་འཆིའང་སྲིད་ཟེར།
བདག་པོས་་རྟ་ནག་ཅང་ཤེས་དངོས་གནས་བཀའ་དྲིན་ཆེ་།
ང་ཚོ་ཕྱིར་བྷིར་ཋི་ཝེ་ཁི་ཡི་གཞིས་ཀར་ཐོན་དུས་ནམ་གུང་ལ་
སླེབས་འདུག
རྫི་བོ་ཞིག་གིས་གྷོར་ཏྟིན་ལྕམ་མོའི་སེམས་མ་བདེ་བར། ང་ཁྱོད་
ཚོར་སྒུག་ཏུ་བཅུག་པ་རེད་ཟེར།
ང་ཚོ་ཚང་མ་ཧ་ཅང་བདེ་འཇགས་རེད་ཅེས་ཤོད་་བདག་པོས་རྟ་
ནག་ཅང་ཤེས། ང་ཚོ་རྟ་རར་འགྲོ་ཞེས་བཤད། འོན་ཀྱང་། ཅང་མ་འགོར་
གྷོར་བྷིན་ལྕམ་མོ་མདུན་སྒོ་ནས་རྒྱུག་ཡོང་། མོ་ན་རེ་ཚང་མ་བདེ་མོ་
ཡིན་ནམ། ངས་སེམས་ཁུར་ཆེན་པོ་བྱས།
“རྟ་ནག་ཅང་ཤེས་ཀྱི་བཀའ་དྲིན་ལ་ཚང་མ་བདེ་མོ་འཚམ་པོ་
ཡིན་མི་དྲག་གིས་ལྕམ་མོ་ལ་དེ་ལྟར་བཤད།
ལྗོན་གྱིས་ང་ལ་བྱ་དགའི་ཚུལ་དུ་ཡུག་པོ་ཁུག་མ་གང་དང་ཉལ་
ས་བདེ་མོ་ཞིག་བཅས།

ལེའུ་དྲུག་པ།

ཉིན་འགའི་རྗེས་སུ། ལྗོན་དང་ངེད་གཉིས་གྲོང་རྡལ་དུ་དོན་དག་
ཅིག་སྒྲུབ་ཏུ་སོང་ནས་ཕྱིར་ལོག་པའི་ལམ་ཁ་ནས་བུ་ཆུང་ཞིག་ལ་ཐུག
ཁོས་རྟ་དེ་ལྷས་སྒོ་ལས་བཙན་གྱིས་ལྡིང་དུ་བཅུག སྒོ་ཧ་ཅང་མཐོ་བས་
རྟ་དེ་ལོ་ན་ཆུང་ཡང་དངངས་སྐྲག་སྐྱེས་ནས་ལྷས་སྒོ་ལས་ལྡིང་མ་ཕོད།
བུ་ཆུང་ལྷག་ཏུ་ཁྲོས་ཏེ། ཡང་དང་བསྐྱར་དུ་རྟ་ལ་བྲབས། རྟ་ནི་དུད་འགྲོ་
ཡིན་རུང་། འདི་འདྲའི་གདུག་རྩུབ་ཀྱི་མནར་གཅོད་གཏོང་བཞིན་པ་
མཐོང་ན། ང་ལ་སེམས་གཏིང་ནས་སྐྱོ་བ་ཞིག་སྐྱེས། ངེད་གཉིས་ཁོ་དང་
ཉེ་བར་བཅར་དུས་བུ་ཆུང་དེ་རྟ་ཡི་གཞུག་ནས་ཤེད་ཀྱིས་གཏད་རུང་
འགུལ་ཙམ་ཡང་མ་བྱས་པས་ཁོས་ཡང་བསྐྱར་རྟ་ལ་བྲབས། རྟ་ཡིས་
འཚེར་སྐད་ལྷང་ལྷང་བསྒྲགས་ནས་ཁོ་ལ་འཕྲས་བརྒྱབ་ནས་ཤིང་དུམ་
མང་བོའི་ཁྲོད་དུ་གཡུག་བྱུང་།
“ཁོ་རྟའི་འཕྲས་བརྒྱབ་ན་སྡུག་གྱོང་རེད་་ལྗོན་དགོད་ཞོར་དུ་དེ་
ལྟར་བཤད།
ཧེ། ཚུར་ཤོག་ལ་ང་ཤིང་དུམ་ཁྲོད་ནས་ཡར་འཐེན་རོགས་ཟེར།
ངེད་གཉིས་བུ་ཆུང་དེའི་ཉེ་འགྲམ་བརྒྱུད་ནས་ཕར་འགྲོ་དུས་ལྗོན་
གྱིས་་ངས་བལྟས་ན་ཁྱོད་དེ་ནས་བསྡད་ན་ཧ་ཅང་འོས་འཚམ་རེད། དེ་
ཡིན་ན་ད་གཟོད་ཁྱོད་ཀྱིས་ལོ་ན་ཆུང་བའི་རྟེའུ་ཞིག་ལ་དེ་ལྟར་སྒྲུབ་ཏུ་
འཇུག་མི་སྲིད་པ་རེད”ཅེས་བཤད།
ཡུན་རིང་མ་སོང་བར། ཞིང་སྡེ་ཞིག་བརྒྱུད་ནས་འགྲོ་དུས། ལོ་
ཡར་བསགས་ཅན་གྱི་བཟའ་ཟླ་གཉིས་ཚུར་རྒྱུག་ཡོང་ནས་ངེད་གཉིས་
ལ་ལམ་བར་ནས་ཁོ་ཚང་གི་བུ་ཆུང་མཐོང་ངམ་དྲིས །
ཁོ་ཕྱི་ལ་སོང་ནས་ཧ་ལམ་དུས་ཚོད་གཅིག་ཙམ་འགོར་ཡང་
མཐོང་རྒྱུ་མི་འདུག་ཟེར།
ངེད་གཉིས་ཀྱིས་ཁྱོད་ཀྱི་བུ་ཆུང་གིས་རྟ་ལ་གཅར་བཞིན་པ་
མཐོང་། ད་ལྟ་ཁོ་མཐོང་རྒྱུ་མེད་ན་རྟ་དེ་སྐྱིད་སོང་བ་རེད།
སྐུ་ཞབས་ཐུགས་རྒྱལ་མ་བཞེངས། ཁྱེད་ཀྱིས་ངའི་བྱིས་པས་ཅི་
ཞིག་སྒྲུབ་པ་མཐོང་། ཞིང་བ་དེས་དེ་ལྟར་དྲིས།
དེ་ནས། ལྗོན་གྱིས་རང་གིས་མཐོང་བ་ཅི་བཞིན་ཞིང་བ་ལ་བཤད།
ད་དུང་གསལ་བཤད་ཀྱི་ཚལ་དུ་ལྗོན་གྱིས་སྐུ་ཞབས་ལགས། ང་ཁྱེད་ཀྱི་
བྱིས་པའི་སྟེང་དུ་ཁྲོས་པ་སྙིང་ནས་དགོངས་དག་ཞུ། ཡིན་ནའང་བྱིས་
པས་དུད་འགྲོ་ལ་སྤྱོད་པའི་གདུག་རྩུབ་ཀྱི་བྱ་སྤྱོད་དེ་དངོས་གནས་མི་
འོས་པ་ཞིག་རེད། བུད་མེད་དེ་ངུ་ཤུམ་བྱེད་ཞོར་དུ། ངའི་བྱིས་པར་དོན་
དག་འདྲ་བྱུང་སྲིད་དམ། ང་ཁོ་བཙལ་དུ་འགྲོ་ཟེར།
འོན་ཀྱང་ཞིང་བ་དེས་མོ་བཀག་དེ་འགྲོ་རུ་མ་བཅུག སྐད་གསང་
མཐོན་པོས་ཁྱོད་ཁྱིམ་དུ་ལོག འདི་ནི་བྱིས་པ་དེས་ཆེས་མཐའ་འཇུག་
རྟ་ལ་གཅར་བ་ཡིན་སྲིད་ང་ཁོ་བཙལ་དུ་འགྲོ། ཁོས་རྟ་ལ་ཅི་ལྟར་གཅར་
བ་ཁོས་ཀྱང་དེ་ལྟར་མྱོང་དགོས།
“སྐུ་ཞབས་ལགས། ཁྱེད་ཀྱིས་མཐོང་བ་བཞིན་ང་ལ་བཤད་པ་
བཀའ་དྲིན་ཆེ།"
ངེད་གཉིས་ལམ་ལ་ཆས་ནས་ཕྱིར་རྟ་རར་ཐོན་མ་ཐག་ཏུ་ལྗོན་
གྱིས་བྱིས་པ་དེའི་གཏམ་རྒྱུད་ཚང་མ་ལྗེའེམ་ཟི་ལ་བཤད།
ལྗེའེམ་ཟིས“དེ་ནི་བྷེལ་བྷུའུ་ཤི་བྷཱའེ་ཡིན་པ་ཁོ་ཐག་རེད།" ཁོར་
རྟའི་འཕྲས་བརྒྱབ་ན་འགྲིག་འདུག ང་སློབ་གྲྭར་འགྲོ་བའི་སྐབས་སུ་
ཁོ་ངོ་ཤེས། ཁོ་ཞིང་བདག་ཞིག་གི་བྱིས་པ་རེད། ནམ་རྒྱུན་རང་ཉིད་
མཐོ་སར་འཇོག་པར་དགའ། ཁོས་ད་དུང་སློབ་གྲོགས་ཆུང་བ་དག་ལ་
བརྙས་བཅོས་བྱེད། མདོར་ན་ཁོས་རང་གིས་ཐུབ་ས་ཚང་མར་གནོད་
པ་བྱེད་པ་ཡིན། ཐེངས་ཤིག་ལ། ཁོས་ཤ་སྦྲང་ཞིག་གི་གཤོག་པ་འབལ་
བཞིན་པ་ངས་དངོས་སུ་མཐོང་ཞེས་བཤད།
ལྗོན་ན་རེ། ལྡེའེམ་ཟི་ཁྱོད་སོང་ནས་རྟ་ནག་ཅང་ཤེས་ལ་ཡུག་པོ་
ཁྱེར་ཤོག
ལྗེའེམ་ཟི་རྟ་ར་ནས་ཁ་བྲལ་མ་ཐག་མི་དྲག་གིས་ལག་ཏུ་འཕྲིན་
ཡིག་ཅིག་བཟུང་ནས་ནང་དུ་སླེབས་བྱུང་།
མི་དྲག་གི་གདོང་ལ་སྡུག་གང་བཟུང་ནས་ལྗོན་ལ་ཁྱོད་ཀྱིས་
བལྟས་ན་མྗེའེམ་ཟི་མི་ཅི་འདྲ་ཞིག་རེད་ཅེས་ཟེར།
ལྗོན་གྱིས་སྐུ་ཞབས་ལགས། ཁོ་ནི་དངོས་གནས་འབུར་དུ་ཐོན་
པའི་རྟ་རྫི་བཟང་བོ་ཞིག་རེད།
“ཁྱོད་ཀྱིས་ཁོ་ལ་བཀོད་སྒྲིག་བྱས་པའི་བྱ་བ་སྒྲུབ་པའི་སྐབས་སུ།
ཁོ་གྲོགས་པོ་ཚང་ལ་བུད་འགྲོ་བའམ་ཡང་ན་དོན་དག་གཞན་པ་སྒྲུབ་
ནས་རྟ་ལ་ཁ་ཡ་མི་བྱེད་པའི་སྣང་ཚུལ་ཡོད་དམ་ཞེས་དྲིས། ལྗོན་ན་རེ་
སྐུ་ཞབས་ལགས། གནས་ཚུལ་དེ་འདྲ་ཞིག་གཏན་ནས་མེད། མི་བུ་སུ་
ཞིག་གིས་ཁྱོད་ལ་འདི་དག་བཤད་པ་ཡིན། ངས་མི་དེ་དང་ཁ་བརྡ་ཞིག་
བྱེད་འདོད། མི་དེས་ལྗེའེམ་ཟི་ལ་སྐད་ཆ་དེ་འདྲ་བཤད་དགོས་དོན་གང་
ཡིན་ནམ་་
“ཡུག་པོ་རྟ་རའི་ཕྱི་ཏག་ཏག་ན་ཡོད་པས། ལྗེའེམ་ཟི་ཡིས་ཁོ་
གཉིས་ཀྱི་ཁ་བརྡ་ཚང་མ་ཐོས། ཁོ་རྟ་རར་འཛུལ་མ་ཐག་མི་དྲག་ན་རེ།
གཅེས་ཕྲུག་ལྗེའེམ་ཟི། ཁྱོད་འདིར་ཤོག་དང་། འུ་གཉིས་ལ་ཁ་བརྡ་ཞིག་
འདུག་ཟེར།
ལྗེའེམ་ཟི་ཡིས་ཡུག་པོའི་ཁུག་མ་སར་བཞག་སྟེ། གདོང་ལ་སྐྱོ་
ཉམས་ཤིག་བཟུང་འདུག
“ལྗོན་གྱིས་ཁྱོད་ལ་གདེང་འཇོག་མཐོན་པོ་བྱེད་བཞིན་ཡོད། རྒྱུ་
རྐྱེན་ནི་འདི་ལྟ་སྟེ། ང་ལ་བདག་གི་སྲིང་མོའི་ཁྱོ་ག་ཁི་ལེ་ཧྥོར་བྷི་ཝེ་
ལེམ་སིའི་འཕྲིན་ཡིག་ཅིག་འབྱོར། ཁོས་ཁོ་ལ་རྟ་པ་གསར་བ་ཞིག་
དགོས་ཟེར། དེ་མ་ཟད་ལོ་ན་ཆུང་ཞིང་གཞུང་རྒྱུད་དྲང་བ། ལས་ལ་
བརྩོན་པ་ཞིག་གིས་ཁོའི་རྟ་བ་རྒན་པ་དེའི་ཚབ་བྱེད་དགོས་ཞེས་བྲིས་
འདུག ཁྱོད་མ་གཏོགས་པའི་གཞན་ཞིག་མེད་པ་འདྲ།་
ཁོས་གཟའ་འཁོར་རེར་ཁྱོད་ལ་ཤེ་ལེང་བཅོ་བརྒྱད་རེ་སྟེར་བ་དང་
ལས་ཀའི་ལྭ་བ་དང་འདུག་ས་སོགས་མཁོ་སྤྲོད་བྱེད་པ་རེད། ད་དུང་
ཁྱོད་རང་ལ་ལག་གཡོག་ཅིག་ཀྱང་ཡོད་པ་རེད།
ལྗེའེམ་ཟི་ཡིས་ཁོས་བཤད་པ་ལ་ཡིད་ཆེས་མེད་པ་འདྲ། གནས་
ཚུལ་འདིས་ཁོ་ལ་ཡ་མཚར་ཏུ་བཅུག“ངས་ཁྱོད་ཞིང་ར་གཞན་ཞིག་
ལ་སྤྲོད་པ་ནི་དངོས་གནས་སླ་མོ་ཞིག་མིན། ང་ཁྱོད་ཀྱི་བྱ་བའི་རྣམ་
འགྱུར་ལ་ཡིད་ཚིམ་ཡོད། དེར་མ་ཟད་ལྗོན་གྱིས་ཀྱང་དྲན་སྲིད་པའང་
ངས་ཤེས་ཡོད།"
རེད་ལགས། ངས་ཁྱོད་ཀྱིས་ང་ལ་སྤྲད་པའི་གོ་སྐབས་ཡག་པོ་དེ་
ཤོར་དུ་འཇུག་མི་སྲིད། སྐུ་དྲག་གིས་རྗེམ་སི་ཁྱོད་ལོ་དུ་ཡིན་་ཞེས་དྲིས།
“སྐུ་ཞབས་ལགས། ཟླ་ལྔ་བ་ཐོན་ན་ལོ་བཅུ་དགུ་ཡིན"ཟེར།
“འོ་རེད། ལྗོན། ཁོ་ལོ་ན་ཅུང་ཆུང་འདུག ཁྱོད་ཀྱིས་བསམ་ན་ཅི་
འདྲ་རེད་་སྐུ་ཞབས། ཁོ་ལོ་ན་ཆུང་རུང་རིག་པ་གསལ་ལ་ལུས་སྟོབས་
ལྡན། ད་དུང་ལྷན་སྐྱེས་ཀྱིས་རྟར་བདག་སྐྱོང་བྱེད་ཤེས། ངས་བསམ་ན་
འདི་དག་གིས་ཁོ་ཤིང་རྟ་ཁ་ལོ་བ་བྱེད་པའི་ཉམས་མྱོང་དབེན་པ་ལ་ཁ་གསབ་
བྱེད་ཐུབ། ཕལ་ཆེར་གནད་དོན་མེད་པ་འདྲ། བྱ་བ་འདི་ཁོས་
སྒྲུབ་ན་ཧ་ཅང་འོས་འཚམ་རེད།”
དེ་ནས། དེ་ལྟར་ཐག་བཅད་པ་དང་། གཟའ་འཁོར་དྲུག་ཙམ་ལ་
སྦྱོང་བརྡར་བྱས་རྗེས། ལྗེའེམ་ཟི་ཁོ་ཚང་ལ་གནས་སྤར། གཟའ་དྲུག་
གི་རིང་ལ་ང་ཚོ་ནམ་རྒྱུན་བྲེལ་འཚུབ་ཆེ་ལ། ང་ཚོ་ཤིང་རྟ་འཁོར་ལོར་
བསྡད་ནས་ཞིང་གྲོང་དང་གྲོང་རྡལ་ཧྲིལ་བོར་རྒྱུག
ཏག་ཏག་གཟའ་འཁོར་གཉིས་ཀྱི་རྗེས་སུ། ལྗེའེམ་ཟི་རང་ཉིད་
གཅིག་པུས་ཤིང་རྟར་ཁ་ལོ་སྒྱུར་ཐུབ་སོང་། 

ལེའུ་བདུན་པ།

ལྗེའེམ་ཟིས་སྦྱོང་བརྡར་བྱས་པའི་གཟའ་འཁོར་ལྔ་བར། མི་དྲག་
ཤིང་རྟའི་ཁ་ལོ་བ་བྱས་ནས་ཁོའི་ལྕམ་མོ་དབྱིན་ལེ་བཞི་བཅུ་ཞེ་ལྔ་
ཙམ་གྱི་ས་ན་ཡོད་པའི་གྲོགས་པོའི་ཁྱིམ་དུ་མངགས།
དེ་ནས། ཉིན་ཞིག་གི་ཞོགས་པར། ལྗེན་ལྗིར་དང་ངེད་གཉིས་སྔ་
མོ་ནས་ར་སྐོར་ནང་དུ་ཁྲིད་ཡོང་། ངེད་གཉིས་དབྱིན་ལེ་དྲུག་ཡོད་པའི་
ལམ་གྱི་འགྲུལ་བཞུད་ལ་ཆས། ལམ་དེ་ཕལ་ཆེར་ཧྲིལ་བོ་རི་ལམ་ཡིན།
འོན་ཀྱང་། ལྗེའེམ་ཟིས་བགྲོད་དཀའ་བའི་ལམ་རེ་རེར་བསྐོར་ནས་
སོང་བ་མ་ཟད། བདག་པོར་ཞུས་ནས་ཐེངས་གཉིས་ཙམ་ལ་ངལ་གསོ་
བྱེད་དུ་བཅུག
མཇུག་མཐར། ང་ཚོས་མགྲོན་ཁང་ཞིག་ཏུ་མཚན་སྐྱེལ་བར་གྲ་
སྒྲིག་བྱས། ང་ཚོ་མགྲོན་ཁང་གི་རྟ་རར་ཐོན་དུས། སྐྱེས་པ་གཉིས་ཡོང་
ནས་ཤིང་རྟའི་འཁོར་སྒམ་དང་སྒ་སྲབ་དག་མར་བླངས།
མི་དེ་ནི་ཧ་ཅང་ལག་འཇམ་ཞིག་རེད། ང་ཚོ་རྟ་ར་དུ་ཁྲིད་ནས་
སོང་། དེ་རུ་ད་དུང་རྟ་གཞན་པ་གསུམ་ཡོད། ལྡེའེམ་ཟི་ང་ཚོའི་ཉེ་སར་
ལངས་ནས་ཁོ་ཚོས་ང་ཚོར་གཙང་ཁྲུད་བྱེད་པར་བལྟས་ནས་བསྡད།
བལྟས་ཡོང་ན་མི་འདི་ཧ་ཅང་ལག་པ་བདེ་ཞིང་མྱུར་བ་ཞིག་རེད། དེར་
མ་ཟད་ཧ་ཅང་གཟབ་ནན་ཞིག་རེད། ལྗེའེམ་ཟིས་ང་ལ་བརྟག་དཔྱད་
ཞིབ་མོ་ཞིག་བྱས་ཤིང་མི་དེས་རྗེམ་སི་ལ་བག་ཆགས་ཟབ་མོ་ཞིག་
བཞག
ལྗེའེམ་ཟིས་བཤད་པར“ངས་ལས་ཀ་ལས་ན་ཧ་ཅང་མགྱོགས་པོ་
ཡོད། ལྗོན་མན་ལཱེ་ནི་ང་ལས་མགྱོགས་མོད། ཁྱོད་ངེད་གཉིས་ཀྱི་སུ་
ལས་ཀྱང་མྱུར་མོ་འདུག”
“གལ་སྲིད་ཁྱོད་ཀྱིས་ཀྱང་ལོ་ངོ་བཞི་བཅུའི་རིང་བྱ་བ་རིགས་
གཅིག་གཉེར་ཚེ། ཁྱོད་ཀྱང་ཧ་ཅང་མྱུར་སྲིད།” ཞེས་ལན་བཏབ།་ང་
རྟ་པ་བྱས་ནས་ད་བར་དུ་འདི་འདྲའི་རྟ་བདེ་ཐང་ཞིག་དང་འདི་འདྲའི་རྟ་
གཡུང་མ་ཞིག་ལ་འཕྲད་མ་མྱོང་། འདི་སུ་ཚང་གི་རྟ་རེད་ཟེར།
ལྗེའེམ་ཟི་ན་རེ། “བྷིར་ཋི་ཝེ་ཁི་ཡི་གཞིས་ཀའི་མི་དྲག་གྷོར་ཏྟིན་
ཚང་གི་རེད།”
“འོ། ངས་མིང་དེ་གོ་མྱོང་། ཁོ་ཞོན་རྩལ་བཟང་བས་མིང་གྲགས་
ཡོད་པ་རེད།”
“རེད། འོན་ཀྱང་ཁོ་སྔོན་ཆད་དང་འདྲ་བར་རྒྱུན་པར་རྟ་ལ་མི་
ཞོན། ཁོའི་བུ་རྟ་ནག་ཅང་ཤེས་ཀྱི་ཕུ་བོར་ཞོན་ནས་ཚེ་ལས་འདས་པ་
ནས་བཟུང་ཁོ་ལ་རྟ་ཞོན་འདོད་མེད་པ་རེད”ཅེས་ལྗེའེམ་ཟིས་སྨྲས་པ།
རྗེམ་སི་དང་རྒན་པ་དེ་གཉིས་རྟ་ར་ནས་བུད་རྗེས། ངས་ཡང་བསྐྱར་
འཇིགས་སུ་རུང་བའི་དོན་རྐྱེན་དེ་ཡིད་ལ་ཤར།
དེར་མ་ཟད་ཨ་མས་དོན་རྐྱེན་འདི་ཚེ་གང་བོ་ཡང་བརྗེད་མི་སྲིད།
ཉིན་དེའི་མཚན་མོར། ང་ཚོས་ངལ་གསོ་གྲབས་བྱེད་པའི་སྐབས་སུ་རྟ་
བས་མགྲོན་པོ་གསར་བ་ཞིག་གི་རྟ་ནང་དུ་ཁྲིད་ཡོང་། ཁོས་རྟར་གཙང་
ཁྲུས་བྱས་ཤིང་ཁོ་ལ་ཉལ་ས་བཀོད་སྒྲིག་བྱས།
རྟ་བས་ལས་ཀ་འདི་དག་ལས་སྐབས་ན་གཞོན་ཞིག་གིས་དུ་བ་
འཐེན་ཞོར་ནང་དུ་ཡོང་ནས་ལབ་གླེང་བྱས། “ང་ལ་ལས་རོགས་ཤིག་
བྱོས་དང་། གཉིས་ཐོག་ལ་སོང་ནས་རྟ་རར་རྩྭ་སྐམ་ཞིག་གཡུག་དང་།
འོན་ཀྱང་དུ་སྣེ་གཏན་ནས་གཡུག་མི་རུང་།” ཞེས་རྟ་པས་ན་གཞོན་དེ་
ལ་བཤད། ཡུད་ཙམ་འགོར་རྗེས་། ལྗེའེམ་ཟི་ཡང་བསྐྱར་རྟ་རར་ང་དང་
ལྗེན་ལྗིར་ལ་བལྟ་རུ་ཡོང་། ཁོ་ཕྱིར་འགྲོ་དུས། སྒོར་ཟྭ་བརྒྱབ། ང་ཧ་ཅང་
ཐང་ཆད་ཡོད་པས་ཤེས་མེད་ཚོར་མེད་ངང་གཉིད་ཏུ་ཡུར་སོང་། འོན་
ཀྱང་ཅི་ཙམ་འགོར་བ་མ་ཤེས་པར་རྟའི་ལུད་རྒྱ་དང་དབུགས་ཆད་ལ་
ཁད་ཀྱིས་གཉིད་ལས་བསླངས། དོན་དག་ཅི་བྱུང་བར་ཕྱོགས་བཞིར་
བལྟས་ཙ་ན། རྟ་རའི་ནང་དུ་དུ་བའི་ཁེངས་འདུག་པ་ཚོར། དེར་མཐུད་
ང་ལ་ཁྲུས་བྱེད་
ནས་མི་ཞིག་གིས“མེ་ཤོར་ཐལ་་ཞེས་འུར་བརྒྱབ།
མཁན་རྟ་པ་དེ་རྒྱུག་ཡོང་ནས་རྟ་གཅིག་ཁྲིད་ནས་སོང་། འོན་ཀྱང་། མེ་
ཤུགས་ཧ་ཅང་ཆེ་བས་ཐེངས་གཉིས་པ་དེ་ཁྲིད་མ་ཐུབ། སྐབས་དེར།
ངའི་སྣ་ལམ་དུ་ལྗེའེམ་ཟི་ཡིས་ཧ་ཅང་གཏན་འཇགས་ཀྱི་སྒོ་ནས་རྟ་
ནག་ཅང་ཤེས་ངེད་གཉིས་འགྲོ་་ཟེར་བ་ཐོས། ཕལ་ཆེར་གང་ལའང་
སྐྲག་ས་མེད་པ་འདྲ། ཁོས་སྐེ་དཀྲིས་ཀྱིས་ངའི་མིག་བཏུམ་སྟེ་ཅི་ཡང་
མི་རིག་པར་བྱས་ཏེ་ང་རྟ་རའི་ཕྱི་ལ་ཁྲིད། “མི་ཞིག་གིས་རྟ་འདི་ང་ལ་
རོགས་བྱས་ནས་རྟ་ར་དང་ཐག་རིང་ས་ནས་འཛིན་རོགས།
གཅིག་ད་དུང་རྟ་ར་ནང་དུ་ཡོད་པས། ང་ཕྱིར་འགྲོ་དགོས་་ཟེར། ངས་
ལྗེའེམ་ཟི་ལ་སེམས་འཁུར་བྱས། ངས་ཁོ་ལ་སེམས་ཆུང་བྱོས་ཞེས་
བཤད་འདོད་མོད། འོན་ཀྱང་ངའི་འཚེར་སྐད་རྟ་གཞན་པའི་དངངས་
སྐད་ཀྱིས་ཡོངས་སུ་བཀག ངའི་མཐའ་འཁོར་གྱི་མི་རྣམས་ཕྱོགས་
བཞིར་བརྒྱུག འུར་བརྒྱབ། ནུས་ཚོད་ཀྱིས་ཁོ་ཚོའི་རྟ་དང་ཤིང་རྟའི་ཐོག་
གི་དངོས་པོ་བླངས།
འོན་ཀྱང་། ང་ཇ་མི་སི་དང་ཇིན་འར་གཉིས་ཀྱི་ཕྱོགས་ལ་
སེམས་ཁ་མ་བདེ། ངས་རྟ་རའི་སྒོ་མ་གཏོགས་ཕྱོགས་གཞན་ལ་ཡིད་
འཇོག་བྱེད་མ་ཐུབ། ངའི་རྟ་ར་ནང་གི་ཡོད་ཚད་མེ་ལ་འབར་ཚར་བ་
མཐོང་། ངའི་བསམ་པར་གྲོགས་པོ་གཉིས་ཀྱང་གསོན་མ་ཐུབ་པ་རེད་
སྙམ། སྐབས་འདིར། མི་དྲག་གཱོར་བྷིན་རྒྱུག་ཡོང་།
“ལྗེའེམ་ཟི་ཁྱོད་ད་དུང་ནང་དུ་ཡོད་དམ་ཟེར། འོན་ཀྱང་ཁོང་གི་
སྐད་ཆ་རྟ་རའི་ནང་གི་ལྕགས་རིགས་དང་ཤིང་དུམ་ཐང་ལ་ལྷུང་བའི་སྒྲ་
དང་འདྲེས་ནས་ཐོས་མ་སོང་། སྐབས་དེར་ཁང་ཀླད་ཆེན་པོ་ཞིག་མར་
བརྡིབས་ཤིང་ཅལ་སྒྲ་ཞིག་གྲགས་བྱུང་།
ངས་ཁོ་གཉིས་གསོན་པའི་རེ་ཐག་ཆད་སོང་སྙམ། འོན་ཀྱང་གློ་
བུར་དུ་ལྗེའེམ་ཟི་དང་འདྲ་བ་ཞིག་མདུན་སྒོ་ནས་ཕྱིར་ཐོན་ཞིང་ད་དུང་
ལྗེན་ལྗིར་རྗེས་སུ་ཁྲིད་ཡོད་པ་མཐོང་།
རྗེས་སུ་ལྗེན་ལྗིར་གྱིས་ང་ལ་ངའི་འཚེར་སྐད་ཐོས་པ་དང་མོ་ལ་
གསོན་པའི་སྙིང་སྟོབས་བསྩལ་བྱུང་ཟེར། གལ་སྲིད་དེ་ལས་ལྡོག་སྟེ་
དངངས་སྐྲག་སྐྱེས་ནས་ཕྱིར་ཐོན་ཐུབ་མེད་ཚེ། མོ་ད་ལྟ་རྟ་ར་རུ་ཤི་ནས་
ཡོད་ནའང་ཐང་ཟེར།

ལེའུ་བརྒྱད་པ།

མེ་ཡི་འཇིགས་དངངས་བྱུང་བ་དེ་ནས་བཟུང་། ང་ཚོ་དཀའ་ལས་
མང་བོ་ཞིག་ལ་མ་འཕྲད། ཉིན་གཉིས་པར་ང་ཚོ་བདག་པོ་ཡི་གྲོགས་
པོའི་ཁྱིམ་དུ་ཐོན། དེ་རུ་སོས་དལ་བག་ཕེབས་ཀྱིས་ཉིན་གསུམ་ལ་ངལ་
གསོ་བྱས་པ་དང་། དེའི་རྗེས་སུ་ཕྱིར་བྷིར་ཋི་ཝེ་ཁི་གཞིས་ཀར་སོང་
ནས་མེ་ཆེན་གྱི་འཇིགས་དངངས་དག་ཁོ་ཚོར་བཤད།
འོན་ཀྱང་། ལྗེའེམ་ཟིས་དེ་ལས་འདས་པའི་དོན་དག་ཅིག་ལ་
སེམས་འཁུར་བྱེད་བཞིན་ཡོད། ཁོས་བཤད་པར་ཁོ་སོང་རྗེས་མི་སུ་
ཞིག་གིས་ཁོའི་ཚབ་ཏུ་བྱ་བ་གཉེར་བར་རྩད་གཅོད་བྱས།
ལྗོན་གྱིས“ལྗོའོ་གྷི་རེན་ཆུང་བ་ཡིན”ཟེར།
“ཁོ་དེ་འདྲ་ཆུང་བས། ངའི་ཚབ་ཇི་ལྟར་བྱེད།”
“ཁོ་ལོ་ཅུང་ཆུང་ནའང་། ལས་ལ་བརྩོན་ཞིང་སྒྲིག་ལམ་ཤེས་པའི་
བྱིས་པ་ཞིག་ཡིན། ང་ཚོས་ཁོ་ལ་གཟའ་འཁོར་དྲུག་གི་དུས་ཚོད་བྱིན་
ནས་ཁོ་རང་བྱ་བར་ལོབས་སུ་འཇུག་སྲིད།"
ཉིན་གཉིས་པར་ལྗོའོ་སླེབས་བྱུང་། ལྗེའེམ་ཟིས་ཁོ་ལ་ཁྲིད་སྟོན་
བྱེད་པ་དང་ལེན་བྱས་པ་དང་། རྗེམ་སིས་ཁོ་ལ་ཇི་ལྟར་སེམས་ཅན་
དག་དང་ཡོ་བྱད་ལ་བདག་གཉེར་བྱེད་དགོས་པ་བསླབ། ད་གཟོད་
ལྗེའེམ་ཟིས་ཁོ་རང་ལའང་ཉི་མ་རེ་རེར་ལས་ཀ་ཙག་ཙིག་ཅི་ཙམ་ཡོད་
པ་དང་བལྟས་ཚོད་ཀྱིས་ལས་ཀ་མང་བོ་ཞིག་ཡོད་པ་གཞི་ནས་ཤེས་
ཚོར་བྱུང་།
ལྗོའོམ་ཡིས་རྐང་མགྱོགས་ཀྱི་སྟེང་ནས་ཐབས་རྩལ་སྦྱངས།
མཚན་ཁོ་ནི་རྟ་ཚང་མའི་ཁྲོད་ཀྱི་ཆེས་གཡུང་བ་དེ་ཡིན། དང་ཐོག་
རྐང་མགྱོགས་བུ་ཆུང་དེའི་བྱ་བ་བྱེད་སྟངས་ལ་དེ་འདྲའི་དགའ་བོ་མེད།
པ་ཚོར།
འོན་ཀྱང་། གཟའ་འཁོར་འགའི་རྗེས་སུ། ཁོས་ལྗོའོ་ལ་ཡར་རྒྱས་ཡོད་
གཟའ་འཁོར་གཉིས་ཀྱི་རིང་གི་སྦྱོང་བརྡར་མཇུག་རྫོགས་ལ་ཉེ།
ལྗེའེམ་ཟི་ཡང་ཁ་བྲལ་ལ་ཉེ། ཁོ་རང་གི་གྲོགས་པོ་དང་ཡོད་ཚད་ལ་
ཁ་བྲལ་ལ་ཉེ་བས། བལྟས་ཚོད་ཀྱིས་ཁོ་ཡིད་མུག་བཞིན་ཡོད། རྐང་
མགྱོགས་དང་ཁོ་གཉིས་ཀྱི་འབྲེལ་བ་ཧ་ཅང་བཟང་། ཁོ་རྐང་མགྱོགས་
ཀྱི་མདུན་སར་སོང་ནས་ཁོ་ལ་གྱེས་བྲལ་ཞུ་སྐབས། ཁོའི་མིག་གི་
བདུད་རྩི་འགའ་ཡང་དབང་མེད་དུ་ས་ལ་འཐོར་སོང་
ཁོ་སོང་རྗེས། རྐང་མགྱོགས་ཀྱིས་ཉིན་འགའི་རིང་ལ་ཟ་མ་མ་ཟོས་
པའི་གནས་ཚུལ་དེ་ལྗོན་གྱིས་མཐོང་བས་ལྗོའོ་ཡི་ཚབ་ཏུ་དངོས་སུ་ཁོ་
ལ་ལྟ་སྐྱོང་བྱེད་པར་ཐག་བཅད། གཟའ་འཁོར་གཉིས་པར་སླེབས་ཙ་ན།
རྐང་མགྱོགས་ཀྱང་ཕལ་ཆེར་སྔར་གྱི་རྣམ་པ་སླར་གསོ་བྱས་ཡོད།
ཉིན་འགའི་རྗེས་ཀྱི་ནམ་གུང་ཞིག་ལ། ང་རང་རྨི་ལམ་གྱི་ཞིང་ནས་
རྟ་ར་གི་དྲིལ་ཆུང་གིས་བསླངས། ཅུང་མ་འགོར་བར་ལྗོན་ངའི་མདུན་
དུ་ཡོང་སྟེ་རྟ་ནག་ཅང་ཤེས་དོ་དགོང་ང་ཚོས་ཅི་ནས་ཀྱང་ཤུགས་འདོན་
དགོས། དེར་མ་ཟད་ཧ་ཅང་མགྱོགས་པོར་རྒྱུག་དགོས། རྒྱུ་མཚན་ནི་མི་
དྲག་གི་ཆུང་མ་ལ་ཧ་ཅང་ཚབས་ཆེ་བའི་ན་ཚ་ཞིག་བྱུང་འདུག
ཁོས་འཕྲལ་དུ་ང་ལ་ཡོ་བྱད་ཆ་ཚང་སྤྲད་རྗེས་ཁང་བའི་མདུན་
དུ་དེད། མི་དྲག་གིས་ལག་ཏུ་འཕྲིན་ཡིག་ཅིག་བཟུང་ནས་དེ་རུ་ངེད་
གཉིས་ལ་བསྒུག་ནས་ཡོད།
“ལྗོན། དོ་དགོང་ངའི་ཆུང་མའི་ཚེ་སྲོག་ཁྱོད་ལ་བཅོལ་བ་ཡིན།
འདི་སྨན་པ་ལ་སྐུར་བའི་འཕྲིན་ཡིག་ཡིན། དུས་ཚོད་ལ་འགོར་འགྱང་
མ་བྱེད། ཁོ་དོ་ནུབ་ཡོང་བ་ཁོ་ཐག་ཡིན། ངས་མོས་ཅི་ཙམ་ལ་སྒུག་ཐུབ་
པ་མི་ཤེས། འོན་ཀྱང་ཁྱོད་ཀྱིས་ངེས་པར་དུ་རྟ་ནག་ཅང་ཤེས་ལ་མགྲོན་
ཁང་ནས་ངལ་ཡུད་ཙམ་ལ་གསོ་རུ་འཇུག་དགོས། སང་ཉིན་ཁོ་ཕྱིར་
ཁྲིད་ཤོག”
ང་འདི་འདྲའི་མགྱོགས་པོ་ཞིག་རྒྱུག་མ་མྱོང་།ངས་ལམ་བར་གྱི་བྱ་
དངོས་གང་ལ་འང་དོ་སྣང་མ་བྱས་པར་རི་ལམ་དང་གཞུང་ལམ་མང་
བོ་བང་གིས་བཅད། གཞིས་ཀ་ནས་སྨན་པ་ཚང་ལ་དབྱིན་ལེ་བརྒྱད་ཀྱི་
ལམ་ཐག་ཡོད། སྐར་ཆ་རེ་རེའང་ཆུ་ཚོད་གཅིག་དང་འདྲ་བར་ཧ་ཅང་
རིང་། སྨན་པའི་ཁྱིམ་དུ་སླེབས་དུས་ཆུ་ཚོད་གསུམ་ལ་སླེབས་འདུག
ལྗོན་ཤིང་རྟ་ལས་བབས་ཏེ་ཤེད་ཀྱིས་སྨན་པ་ཚང་གི་སྒོ་བརྡུངས།
འོན་ཀྱང་ལན་སྟེར་མཁན་མ་བྱུང་། ཁོས་གྲག་འགུལ་མེད་པ་ཤེས་
ནས་སྒོར་རྡོག་པས་བརྒྱབ། གལ་ཏེ་རྣམ་པ་འདི་མི་གཞན་ཞིག་གིས་
མཐོང་ཚེ། ཁོ་ནི་རྐུན་མ་ཞིག་དང་མི་གསོད་མཁན་ཞིག་ལ་ངོས་འཛིན་
ངེས། ཁོས་གང་ལའང་ཁ་ཡ་མི་བྱེད་པར་། ནང་དུ་འགྲོ་བར་བྲེལ། ཅུང་
མ་འགོར་བར། ཐོག་ཁང་ནས་གློག་བཀར་བྱུང༌། མལ་ཁང་གི་སྒེའུ་
ཁུང་ལས་ནག་ཅིང་སྨུག་པའི་ངོ་གདོང་ཞིག་ཕྱིར་སྲིང་ཙམ་བྱས་ཏེ་
སྐད་གསང་མཐོན་པོས་ཁྱོད་ཀྱིས་ཅི་བྱེད་འདོད་པ་ཡིན། སྒོ་གཅོག་
འདོད་པ་ཡིན་ནམ”ཞེས་བཤད།
“སྐུ་ཞབས། ང་ལྗོན་མན་ལཱེ་ཡིན། མི་དྲག་གྷོར་ཏྟིན་ཚང་གི་རྟ་པ་
ཡིན། ཁོའི་ཆུང་མ་ལ་ན་བ་ཧ་ཅང་ཚབས་ཆེན་རེད། ང་སྨན་པ་གདན་
འདྲེན་དུ་འོང་བ་ཡིན། སྨན་པ་ལགས། ཁྱོད་མྱུར་དུ་མར་རོགས་ཞུ།"
སྨན་པས་སྨན་སྒམ་ཁྱེར་ནས་མདུན་སྒོར་སླེབས་དུས། ཁོས་ད་
དུང་ལྭ་བ་གོན་ཚར་མེད་ལ་མགོའི་སྐྲ་ཡང་གཟེངས་འདུག “ང་རང་
ངའི་རྟ་ལ་ཞོན་མི་རུང་། ཁོ་དེ་རིང་ཉིན་གང་བོར་སོང་བས། ད་ནི་ང་
ཁུར་ནས་ལམ་ཐག་དེ་འདྲའི་རིང་བོ་ཞིག་ལ་རྒྱུག་མི་ཐུབ་པ་རེད། ང་
ངེས་པར་དུ་ཁྱོད་ཀྱི་རྟར་ཞོན་དགོས།སྨན་པས་དེ་ལྟར་བཤད།
ལྗོན་གྱིས་ང་ལའང་ངལ་གསོ་མཁོ་བ་ཤེས་ཀྱང་འདམ་ཀ་དེ་ལྟར་
གྱིས། “ལགས་སོ།། འོན་ཀྱང་ཁྱེད་ཀྱིས་ལྕག་གིས་མི་བྲབ་རོགས། ཁྱོད་
མི་དྲག་ཚང་ལ་མྱུར་དུ་ཐོན་པ་ཁོ་ཐག་ཡིན།”
སྨན་པས་ཞོན་མ་ཐག་ངས་ཁོ་ལ་ཞོན་རྩལ་ཅི་ཡང་མེད་པ་ཤེས།
ཞོན་པའི་ལུས་སེམས་མི་འཁྲུགས་པའི་ཆེད་དུ་དེ་ལས་ལྷག་པའི་ནུས་
ཤུགས་འདོན་དགོས། གལ་ཏེ་ལམ་བར་ནས་ངལ་མ་གསོས་རུང་བྷིར་
ཋི་ཝེ་ཁི་གཞིས་ཀ་རུ་སླེབས་ཐུབ་མོད། འོན་ཀྱང་ཁོས་ང་ལ་ལམ་བར་
ནས་ངལ་གསོ་ཐུང་ངུ་རེ་སྦྱིན་པ་དངོས་གནས་ཐུགས་རྗེ་ཆེ།
ང་ཚོ་མི་དྲག་གི་ཁྱིམ་དུ་ཐོན་དུས། མི་དྲག་དང་ལྗོའོ་གཉིས་ཀྱིས་
ར་སྐོར་གོང་མ་ན་ངེད་གཉིས་ལ་བསྒུགས་འདུག མི་དྲག་གིས་སྨན་པ་
ཐད་ཀར་དུ་ལྕམ་མོ་ཡོད་སར་ཁྲིད།
ལྗོའོ་ཡིས་ང་རང་རྟ་རར་ཁྲིད། ངའི་ལུས་ཡོངས་རྫོགས་རྔུལ་ཆུས་
བརླན་པར་བྱས་འདུག་ལ་རྐང་ལག་ཚང་མ་སྦུད་ནས་ཤེད་ཤུགས་མེད་
པར་གྱུར་འདུག
རྟ་ནག་ཅང་ཤེས། ཁྱོད་ལ་དོན་དག་འབྱུང་མི་སྲིད། སེམས་ཁུར་
མ་བྱེད། ངས་ཇི་ལྟར་སྒྲུབ་ན་ཁྱོད་ཇེ་བཟང་ལ་ཡོང་བ་ཤེས།་ཁོ་དངོས་
གནས་བཤད་ཐུབ་ལ་སྒྲུབ་ཡོད་པ་ཞིག་རེད། འོན་ཀྱང་ཉམས་མྱོང་
དབེན་པའི་རྐྱེན་གྱིས་ཁོས་ནོར་འཁྲུལ་ཚབས་ཆེན་འགའ་བཟོས་
སོང་། ངའི་ལུས་ལ་ཚ་བ་རྒྱས་འདུག་པས། ཁོས་ང་ལ་མལ་ཆས་འགེབ་
མི་རུང་བསམ་ནས་ཡུད་ཙམ་གྱིས་ང་རང་གྲང་འདར་བརྒྱབ། དེར་
མ་ཟད་ད་དུང་ཆུ་འཁྱག་བླུད། ང་ཧ་ཅང་སྐོམ་ནས་ཡོད་པས་བསམ་བློ་ཅི་
ཡང་མ་བཏང་བར་ཁོས་ཅི་ཞིག་བླུད་ན་དེ་དག་ཡོད་ཚད་འཐུང་། ཡང་
ཁོས་ང་ལ་མ་རྨོས་ལོ་ཏོག་ཟ་རུ་བཅུག
ཁོ་སོང་ནས་ཅུང་མ་འགོར་བར། ང་གྲང་འདར་བརྒྱབ། ངས་རང་
ལ་མལ་ཆས་གབ་ཡོད་ན་ཅི་མ་རུང་སྙམ། དེར་མ་ཟད། ལྗོན་མན་ལཱེ་
ཡང་ཅུང་འགོར་ན་མ་གཏོགས་ང་ལ་བལྟ་རུ་མི་འོང་བ་ཤེས་ཡོད། དེ་
ནས་ང་རང་ཐང་ལ་ཉལ་ནས་ངལ་གསོ་ཐབས་བྱས།
ཆུ་ཚོད་འགའ་འགོར་སོང་། ལྗོན་གཞི་ནས་ཐོན་བྱུང་། རྟ་རའི་
ནང་དུ་ང་ལ་བལྟ་རུ་ཐོན། ཁོས་ང་གྲང་ནས་འདར་བཞིན་པ་མཐོང་
ནས་ཁོང་ཁྲོ་གཏིང་ནས་སྐྱེས་ཏེ་སྐད་གསང་མཐོན་པོས “བྱིས་པ་དེས་
འདི་འདྲའི་གླེན་རྟགས་ཕུད་སྲོལ་གང་ན་ཡོད།”
སྐབས་འདིར། ཚོར་བ་དངོས་གནས་སྡུག་མོར་གྱུར་ནས་དབུགས་
ཀྱང་ལེན་དཀའ། ལྗོན་གྱིས་ང་ལ་མལ་ཆས་མཐུག་པོ་ཞིག་བཀབ་རྗེས་
ཞག་གང་བོར་ངའི་འགྲམ་ནས་མི་དྲག་ཡོང་རག་བར་དུ་བསྒུགས་
ནས་བསྡད།
“ རྟ་ནག་ཅང་ཤེས། དེ་རིང་ཁྱོད་ཀྱིས་དོན་དག་རླབས་ཆེན་ཞིག་
བསྒྲུབས་སོང་། གལ་སྲིད་ལྕམ་མོ་མེད་ཚེ། ང་ཡང་གསོན་ཐབས་བྲལ་
བས། ཁྱོད་ཀྱིས་མི་སྲོག་གཉིས་བསྐྱབས་སོང་།”མི་དྲག་གིས་དེ་ལྟར་བཤད།
ངས་རང་ཉིད་ཉིན་ག་ཚོད་ལ་ན་བ་མི་དྲན་མོད། ཐེངས་འགར་
སྨན་པ་ང་ལ་ལྟ་རུ་ཡོང་ནས་ཁྲག་ལ་བརྟག་བཤེར་བྱས་ཤིང་ལུས་ལ་
སྨན་བཅོས་བྱས། རིམ་བཞིན་ནད་ཇེ་བཟང་དུ་ཡོང་བ་དང་། རྗེའེ་ཡི་
ཨ་ཕ་ཡང་ལྟ་རུ་ཡོང་བ་དྲན།
“ལྗོན། འདི་དངོས་གནས་རྟ་མཆོག་ཅིག་རེད། ཁྫོའོ་རང་གི་ནོར་
འཛོལ་ངོས་ཟིན་འདུག དེར་མ་ཟད། རྗེས་ཕྱོགས་སུ་འདི་ལྟ་བུའི་དོན་
དག་མི་འབྱུང་བ་ཁག་ཐེག་བྱེད། ཁྱོད་ཀྱིས་ཁོའི་ཆེད་དུ་སྐད་ཆ་འགའ་
བཤད་རོགས"ཟེར།
བལྟས་ཡོང་ན་ལྗོའོ་ཡི་ཨ་ཕ་ཡོང་ནས་ཅུང་མ་འགོར་བར་ལྗོན་
གྱིས་དངོས་གནས་གླེང་མོལ་བྱས་མྱོང་བ་འདྲ། རྒྱུ་མཚན་ནི། ཉིན་
འགའི་རྗེས་སུ་ལྗོའོ་ཕྱིར་རང་གི་ལས་གནས་སུ་ཡོང་། དེར་མ་ཟད།
དུས་དེ་ནས་བཟུང་ཁོས་བྱ་བ་རེ་རེ་ནན་ཏན་གྱིས་སྒྲུབ། དོན་དངོས་སུ་
ཁོ་ཡིད་རྟོན་རུང་བའི་རྟ་པ་ཞིག་ཆགས་ཡོད། འོན་ཀྱང་བདེ་འཇགས་
ཀྱི་ཆེད་དུ། ལྗོན་གྱིས་རྒྱུན་དུ་ང་དང་ལྗེན་ལྗིར་ལ་བདག་སྐྱོང་བྱེད།
ཕྱི་དྲོ་ཞིག་ལ། ལྗོན་ཕྱི་རུ་དོན་དག་བསྒྲུབ་ཏུ་སོང་ཟིན། མི་དྲག་
གིས་ལྗེའེམ་ཟི་ལ་ང་ཞོན་ནས་དབྱིན་ལེ་བཅུ་ལྷག་གི་ས་ན་ཡོད་པའི་
གྲོགས་པོ་ལ་འཕྲིན་ཡིག་བསྐྱལ་དུ་མངགས། ངེད་གཉིས་ཀྱིས་དོན་
དག་འགྲུབ་ནས་ཕྱིར་ལོག་པའི་ལམ་བར་དུ་ཤིང་རྟ་འཁོར་ལོ་ཆེན་པོ་
ཞིག་ལ་འཕྲད། འཁོར་ལོ་འདམ་དུ་ཟུག་ནས་གོམ་པ་གང་ཡང་སྤོ་མ་
ཐུབ་ཀྱིན་མི་འདུག འོན་ཀྱང་དེ་ལས་མཚར་བ་ནི། རྟ་པས་དེ་ནི་ཡོད་
ཚད་རྟ་ཡི་ནོར་འཁྲུལ་ཡིན་པ་བཞིན་རྟ་ལྕག་གིས་ཡང་ཡང་བྲབས།
ལྗེའེམ་ཟི་ཡིས་རྣམ་པ་དེར་ལྟ་མ་བཟོད་པར་སྐད་གསང་མཐོན་པོས་
བཤད་པར “ཁྱོད་ཀྱིས་རྟ་ལ་མ་གཅར། ད་ལྟ་ང་ལ་དོན་དག་མེད་པས་
ངས་ཁྱོད་ལ་འདྲུད་རོགས་བྱེད”ཅེས་བཤད།
འོན་ཀྱང་། རྟ་པས་གང་ལའང་དང་དོད་མི་བྱེད་པར་སྔར་བཞིན་
རྟར་བྲབས། ལྗོའོ་ཁོང་ཁྲོ་གཏིང་ནས་སྐྱེས་ཏེ། ཡང་བསྐྱར་རྟར་ཞོན་
ཏེ་ང་ལ་འདི་ནས་ཐག་ཆེས་ཉེ་བའི་ཁང་ཁྱིམ་ཞིག་ཏུ་སྐུལ་ནས་རྒྱུག།
དགའ་འོས་པ་ཞིག་ལ། དེ་རུ་ཡོད་པའི་མི་ནི་རྟ་བདག་ཡིན་འདུག ལྗོའོ་
ཡིས་ང་ཚོས་མཐོང་བ་ཇི་བཞིན་མི་དེར་བཤད་པ་དང་། ཁོས་ང་ཚོར་
འདི་དག་མ་གསང་དྲང་མོར་བཤད་པར་བཀའ་དྲིན་ཞུས་ཤིང་། “གལ་
ཏེ་ཁྱོད་ཚོ་འཐད་པ་ཡིན་ན། འདི་དག་ཉེན་རྟོག་པར་ཡར་ཞུ་བྱེད་
རོགས་ཟེར། ལྗོའོ་ཡིས་ངས་བཤད་ཁོ་ཐག་ཡིན་ཞེས་ལན་བཏབ། ང་ཚོ་
བྷིར་ཋི་ཝེ་ཁི་གཞིས་ཀ་རུ་ཐོན་མ་ཐག་ལྗོའོ་ཡིས་མཐོང་ཐོས་ཡོད་ཚད་
ལྗོན་ལ་བཤད། "གསར་བུ། ཁྱོད་ཀྱིས་ཧ་ཅང་ཡག་པོ་བསྒྲུབས་འདུག
མི་མང་བོ་ཞིག་གིས་རང་གིས་མཐོང་བ་དག་གང་ཐུབ་ཀྱིས་བརྗེད་དུ་
འཇུག་པའམ་གོ་མེད་ཚོར་མེད་ངང་སྡོད་ཀྱི་ཡོད། དེ་ལ་ཁ་ཡ་སྤུ་ཙམ་
ཡང་མི་བྱེད་ཟེར། རྟ་ལ་ལྗོའོ་ལྟ་བུའི་རྟ་པ་ཞིག་ཡོད་པ་ནི་དངོས་གནས་
ལས་དྲང་སོང་བ་རེད། ཁོ་ནི་ང་ཚོ་འཕྲད་མྱོང་བའི་རྟ་རྫི་ཆེས་འབུར་་
དུ་ཐོན་པ་དེ་ཡིན། འོན་ཀྱང་ང་ཚོའི་ལས་སྐལ་བཟང་བོ་དེ་ཡང་ཡུན་
རིང་མ་འགོར་བར་ནམ་མཁའི་འཇའ་བཞིན་ཡལ། ང་ཚོའི་འཚོ་བ་ལ་
གནམ་ས་བླ་འོག་བརྗེས་པ་ལྟ་བུའི་འགྱུར་ལྡོག་བྱུང་།

ལེའུ་དགུ་བ།

སྔོན་ཆད་གྷོར་ཏྟིན་ལྕམ་མོ་ཡི་ནད་ཀྱང་མཚམས་རེར་ན་མོད།
འོན་ཀྱང་ད་ལྟ་མོའི་ནད་ཇེ་སྡུག་དུ་གྱུར་འདུག ཐེངས་མང་བོ་ཞིག་ལ་
སྨན་པ་ཁྱིམ་ནང་དུ་གདན་འདྲེན་དགོས་ལ། ང་རང་འགྲོ་ཐེངས་རེར།
སྐུ་ཞབས་གྷོར་བྷིན་སྔར་ལས་ཀྱང་ཐུགས་སེམས་མི་བདེ་བར་གྱུར་ལ།
མོས་གནས་ཚུལ་ཉིན་རེ་བཞིན་ཚབས་ཇེ་ཆེར་ཡིན་པ་ཤེས་རྗེས། ང་
ཚོས་གྷོར་ཟིན་ལྕམ་མོའི་ཕྱོགས་སུ་བློ་ཁ་མ་བདེ། འོན་ཀྱང་། མི་འགྱང
བར་ང་ཚོར་སྐྱི་གཡའ་བའི་གནས་ཚུལ་ཞིག་འབྱོར་སོང་། འདིས་ང་
ཚེ་ཚང་མ་རྟབ་རྟབ་བོར་གྱུར་དུ་བཅུག སྨན་པས་གྷོར་ཏྟིན་ལྕམ་མོ་
གནས་འདི་རུ་འདུག་མི་རུང་བར་དྲོད་ཤས་ཆེ་བའི་དྲོད་ཁུལ་ཞིག་ཏུ་
ལོ་འགར་འདུག་དགོས་པར་ལབ། འདིས་ཁོ་ཚང་བྷིར་ཋི་ཝེ་ཁི་གཞིས་
ཀ་ནས་མི་འགྲོ་རང་འགྲོ་རུ་བསྐྱལ། བུ་ཕྲུག་དང་གཡོག་པོ་ཚོ་ཁ་བྲལ་
བའི་ཉིན་མོ་དེར་ང་ཚོ་སྐྱོ་གདུང་གིས་མནར་ཅིང་མི་ཚང་མ་ཡང་ཁོ་ཚོ་
དང་འདྲ་བར་རྐང་མགྱོགས་དང་ཁ་བྲལ་དགོས་པས་སྐྱོ་བ་ལ་སངས་
ཐབས་ཞིག་མ་བྱུང་། རྐང་མགྱོགས་ཁོ་ཚང་དུ་བསྡད་པའི་དུས་ཡུན་
ཆེས་རིང་བས་མི་དྲག་གིས་ཁོ་རང་གི་གྲོགས་པོར་བཙོང་བར་འཐད་
པ་བྱུང་པ་དང་། ནམ་ཡང་མི་གཞན་ལ་བཙོང་མི་ཆོག དེར་མ་ཟད་
རྐང་མགྱོགས་ལོ་ན་བགྲེས་ནས་ངལ་རྩོལ་ལ་ཞུགས་མི་ཐུབ་པའི་དུས་
སུ༑ མྱུར་དུ་མེ་མདའ་བརྒྱབ་ནས་སྡུག་བསྔལ་ཡུན་རིང་གི་འཚོ་བ་
མཇུག་རྫོགས་པར་བྱས་ཏེ་དུར་སྦས་བྱེད་པ་ཁས་ལེན་དུ་བཅུག འདི་
དག་ལྗོན་གྱིས་ང་ལ་གཙང་ཁྲུས་བྱེད་པའི་སྐབས་སུ་སྐུ་དྲག་གིས་ཁོ་ལ་
བཤད། དེར་མཐུད་ངས་ཚང་མ་རྐང་མགྱོགས་ལ་བཤད་ཀྱང་ཁ་བརྡའི་
ཁྲོད་ཀྱི་དོན་རྗེས་མ་དེའི་ཚིག་ཟུར་ཙམ་ཡང་མ་བཤད།
ལྗོའོ་གྷི་རེན་ཡང་མི་དྲག་གི་གྲོགས་པོས་གླས་ཤིང་། ཁོས་རྐང་
མགྱོགས་ལ་བདག་སྐྱོང་བྱས་པར་མ་ཟད། ཁྱིམ་ལས་ཀྱང་དོན་དུ་
གཉེར།
མི་མང་བོ་ཞིག་གིས་ལྗོན་མན་ལྦེ་ཁོ་ཚོས་རྟ་པ་རུ་གླ་བསམ་
རུང་། ཁོས་རང་གི་ལས་གནས་བརྗེས་ཏེ་རྟ་སྐྱོང་མཁན་ཞིག་ཏུ་གྱུར་
འདོད། མི་དྲག་གིས་རྗོན་ལ་ཚད་མཐོའི་གདེང་འཇོག་བྱེད་ཀྱི་ཡོད།
ཁོས་རང་གི་ཆེས་དགའ་བའི་རྟ་པ་དེ་ལན་ཏྟིན་གྱི་མི་སྣ་གལ་ཆེན་
ཞིག་དང་ངོ་འཕྲད་པར་བཀོད་སྒྲིག་བྱས་ཏེ་ལྗོན་ལ་རང་གི་སྒྲུབ་འདོད་
པའི་བྱ་བ་འཚོལ་དུ་བཅུག
ང་དང་ལྗེན་ལྗིར་གཉིས་ཀྱིས་མཉམ་དུ་ལས་ཀ་ཡག་པོ་བྱེད་ཀྱི་
ཡོད་པས་མི་དྲག་གིས་ངེད་གཉིས་ཁོའི་གྲོགས་པོ་འབྱོར་ལྡན་ཞིག་ལ་
བཙོང་། ཁོ་ལ་ས་ཁུངས་ཆེན་པོ་ཞིག་ཡོད་པ་དང་མིང་ལ“ཨེར་ཤོལ་
གཞིས་ཀ"ཟེར།
དེར་མཐུད། ལྗེན་ལྗིར་དང་ངེད་གཉིས་ཀྱིས་མི་དྲག་ཚང་གི་བཟའ་
མི་གང་བོ་དྲུད་ནས་མེ་འཁོར་ས་ཚིགས་ལ་འགྲོ་བའི་ཉིན་མོ་དེ་གཞི་
ནས་སླེབས་བྱུང་། སྐབས་དེར། ལྗོའོ་གྷི་རེན་དང་ལྗོན་མན་ལཱེ། ད་དུང་
གཡོག་པོ་འགའ་ཕུད། གཞན་ཚང་མ་སྔ་མོ་ནས་ཁ་བྲལ་ཟིན། བདག་
པོས་ཆུང་མ་པང་སྟེ་མདུན་སྒོ་ནས་ཤིང་རྟའི་ཕྱོགས་སུ་ཡོང་བཞིན་
ཡོད་པས་སེམས་སུ་སྨྲ་མི་ཤེས་པའི་སྐྱོ་བ་ཞིག་སྐྱེས་བྱུང་། ཁོས་དལ་
ལྷོད་ལྷོད་ཀྱིས་ཆུང་མ་འདུག་སྟེགས་སྟེང་དུ་བཞག་སྟེ་རང་ཉིད་ཤིང་
རྟའི་གཞོགས་སུ་བསྡད། ཁོས་མགོ་བོ་ཤིང་རྟའི་སྒེའུ་ཁུང་ལས་བསྲིངས་
ཏེ་བཤད་པར“ལོ་འདི་གའི་རིང་ལ་ཁྱེད་ཅག་གི་རོགས་རམ་དང་ཡོད་
ཚད་ལ་ཐུགས་རྗེ་ཆེ་ཞུ། ང་ཚོ་ཡང་བསྐྱར་མཇལ་བར་སྨོན། "དེའི་རྗེས།
ཤིང་རྟ་མདུན་དུ་བསྐྱོད།
མེ་འཁོར་ས་ཚིགས་ལ་འགྲོ་བའི་ལམ་བར་དུ་མི་རྣམས་ཁྱིམ་ནས་
ཕྱིར་བུད་དེ་སྐད་གསང་མཐོན་པོས་་ཁྱེད་གཉིས་ཀྱི་ལས་སྐལ་བཟང
བར་སྨོན་ཟེར། འོན་ཀྱང་། མི་ཕལ་མོ་ཆེའི་གདོང་ལ་སྐྱོ་གདུང་གི་
ཉམས་ཀྱིས་ཁེངས་ཡོད་ལ་འཇམ་ཅག་གེར་སྨྲ་བ་ཅི་ཡང་མེད།
ང་ཚོ་མེ་འཁོར་ས་ཚིགས་ལ་ཐོན་ནས་གྷོར་ཏྟིན་ཁྱོ་ཤུག་མེ་
འཁོར་ལ་འབུད་གྲབས་བྱེད་སྐབས། གྷོར་རྗིན་ལྕམ་མོས་ལྗོན་ལ་གྱེས་
བྲལ་གྱི་སྐད་ཆ་ཚིག་འགའ་བཤད། ལྗོན་གྱིས་ཅི་ཡང་མ་བཤད། འོན་
ཀྱང་ངས་ཁོའི་རྣམ་འགྱུར་བརྒྱུད་ནས་སེམས་པ་སྐྱོ་བས་ཟིན་ཡོད་པ་
རྟོགས། ལྗོའོ་གྷི་རེན་སྐྱོ་གདུང་གིས་རབ་ཏུ་གཟེར། ཁོས་དངོས་པོ་ལེན་
པའི་སྐབས་སུ་རང་དབང་མེད་པར་སྤྱན་གྱི་བདུད་བརྩི་འགའ་ཡང་ས
ལ་ཐིམ།
མེ་འཁོར་རྒྱང་དུ་བསྐྱོད་རྗེས་ང་ཚོ་མེ་འཁོར་ས་ཚིགས་དང་ཁ་
བྲལ་ནས་ཆེས་མཐའ་མཇུག་གི་བྷིར་ཋི་ཝེ་ཁི་གཞིས་ཀ་རུ་ལོག་པ
ཡིན། ཉིན་གཉིས་པའི་ཞོགས་པར་ལྗོན་གྱིས་ངེད་གཉིས་གཞིས་ཁྱིམ་
གསར་བ་སྟེ་ཨེར་ཤལ་གཞིས་ཀ་རུ་ཁྲིད།
ང་ཚོ་ས་དེ་རུ་ཐོན་སྐབས་ལྗོན་གྱིས་དེའི་རྟ་པར་ཆེས་ཐོག་མར་
བཤད་པའི་སྐད་ཆ་ནི“འདི་ནི་འཇིག་རྟེན་སྟེང་གི་ཆེས་བཟང་བའི་རྟ་
དེ་ཡིན། ཁྱོད་ཀྱིས་ནམ་ཡིན་ཡང་ཁོ་ཚོ་ལ་སྲབ་མདའ་དམ་པོར་མི་
འཐེན་རོགས་ཟེར།
“ཡིད་ཕངས་པ་ཞིག་ལ་ཨེར་ཤལ་གཞིས་ཀ་རུ་སྲབ་མདའ་ངེས་
པར་དུ་འཐེན་དགོས། ངས་འདི་ནི་འོས་མིན་ཞིག་ཏུ་བསམ་ལ། བདག་
པོས་ཀྱང་དེ་ལྟར་འདོད། འོན་ཀྱང་། བདག་མོས་ངེས་པར་དུ་སྲབ་
མདའ་དམ་པོར་འཐེན་དགོས་ཟེར་བས། ང་ཚོ་ལ་བྱ་ཐབས་ཅི་ཡང་
མེད་ཟེར།
ལྗོན་གྱིས་མགོ་བོ་སྨད་ནས་བཤད་པར་་ཡིད་སེམས་སྐྱོ་བ་ལ་
ཨང་།”
ཁོང་དང་ལྗེན་ལྗིར་གཉིས་སར་བདེ་མོ་འཇོག་ཏུ་ཡོང་། ཁོས་ངེད་
གཉིས་ལ་སྙིང་རྗེ་བཞིན་ཡོད་པ་འདྲ། ཁོའི་ལག་ཁུག་ཏུ་ངེད་གཉིས་ཀྱི་
སྣས་ཕུར་ཕུར་བྱས་ཏེ། ངེད་གཉིས་ལ་སྐྱོན་མེད་ཅེས་བརྡ་བཏང་། འོན་
ཀྱང་། ཁོ་ངེད་གཉིས་ལས་འདི་གའི་གནས་ཚུལ་ལ་རྒྱུས་མངའ་ཡོད་པ་
རེད།

ཁག་གཉིས་པ།

ངས་རང་གི་ལུས་སུ་འགེལ་ཐག་དམ་པོར་བཅིངས་ན་བདེ་ཐང་
ལ་གནོད་པ་མ་ཟད་ཚེ་སྲོག་ཀྱང་ཐུང་དུ་འགྲོ་བ་ཤེས་མོད། ཡིན་
ཡང་། ངས་ཅིས་ཀྱང་དེ་ལུས་ལ་བཅིང་དགོས། ང་ལ་དེ་ལས་ཐབས་
གཞན་མེད་ལ། ང་ཚོའི་ཁྲོད་ཀྱི་མི་སུ་ལའང་ཐབས་མེད་དོ།།

ལེའུ་དང་བོ།

ད་ལྟ་ང་ལ་ཁྱིམ་གཞི་གསར་བ་ཞིག་དང་བདག་པོ་གསར་བ་ཞིག་
ཡོད། དེར་མཐུད་ང་ལ་ཡང་མིང་གསར་བ་ཞིག་ཀྱང་བཏགས་ཏེ་“བྷ་
རིན”ཟེར།
ང་ཚོ་ཨེར་ཤལ་གཞིས་ཀར་ཐོན་པའི་ཉིན་གཉིས་པར་རྟ་པ་
གསར་བ་རོ་བྷིར་ཋི་ཡིས་ངེད་གཉིས་ལ་ཤིང་རྟའི་འཁོར་སྒམ་སྤྲད་དེ་
མདུན་སྒོར་ཁྲིད། བདག་མོ་གློ་བུར་དུ་མདུན་སྒོ་ནས་ཐོན་ཞིང་ཧ་ཅང་
གཟབ་ནན་གྱི་རྣམ་འགྱུར་དང་བཅས་ཚིག་གཅིག་ཀྱང་མི་བཤད་པར་
ཤིང་རྟའི་ཕྱོགས་སུ་སྐྱོད་ཅིང་ཤིང་རྟའི་འདུག་སྟེགས་སྟེང་བདེ་མོར
བསྡད་ནས་ལྭ་བ་དག་སྒྲིག་བྱས་ཚར་རྗེས་གཞི་ནས་ལམ་ལ་ཆས་ཟེར།
དེ་ནི་ང་ཚོ་ཐོག་དང་བོར་སྐུ་དྲག་ལྕམ་མོར་ངོ་ཐུག་པ་ཡིན། ང་
ཚོ་ཚང་མར་སྲབ་མདའ་དམ་པོར་འཐེན་ཡོད། རྒྱུ་མཚན་ནི་རྟའི་ཕྱིའི་
རྣམ་པ་སྐུ་དྲག་ལྕམ་མོར་མཚོན་ན་ཧ་ཅང་གལ་ཆེན་ཞིག་ཡིན། ཕྱིའི་
རྣམ་པ་ཡག་པོ་ཟེར་བ་དེ་ཡང་། ཁྱོད་ཀྱི་རྟའི་མགོ་བོ་མཐོ་བོར་བགྲེང་
བས་མཚོན་ཡོད། ལས་དྲང་བ་ཞིག་ལ། ངས་རྒྱུན་དུ་ཤིང་རྟ་འདྲུད་དུས་
མགོ་བོ་ཡར་དགྱེ་ཡོད། དེའི་རྐྱེན་གྱིས་ཐོག་དང་བོ་འགྱུར་ལྡོག་ཆེན་པོ་
བྱུང་བ་མ་ཚོར། ཡིན་ཡང་། སྐུ་དྲག་ལྕམ་མོ་ང་ཚོའི་བཟོ་ལྟར་ཡིད་ཚིམ་
གྱིན་མེད་པ་འདྲ། རྒྱུ་མཚན་ཉིན་གཉིས་པར་མོས་རྟ་པར་སྲབ་མདའ་
དེ་ལས་ཀྱང་དམ་པོར་འཐེན་དུ་བཅུག་པ་མ་ཟད། ད་དུང་ང་ཚོ་ལ་སྒྱིད་
ལུག་གི་ཉམས་ཤིག་ཤར་འདུག་ཟེར།
ད་ནི་ངས་གཞི་ནས་ལྗེན་ལྗིར་སྲབ་མདའ་དམ་པོར་འཐེན་པར་
ཡི་མི་རང་བའི་རྒྱུ་མཚན་རྟོགས་སོང་། ངའི་མགོ་བཙན་གྱིས་དགྱེ་
དྲགས་པས་ཤིང་རྟ་ཡང་འདྲུད་མི་ཐུབ་པ་འདྲ།
འོན་ཀྱང་། སྐུ་དྲག་ལྕམ་མོས་སྔར་བཞིན་མཛེས་པར་མི་སྣང་བར་
ཡང་བསྐྱར་སྲབ་མདའ་དམ་པོར་འཐེན་དུ་བཅུག ཚོར་བ་དེ་ནི་དངོས་
གནས་སྐྱི་གཡའ་བ་ཞིག་རེད། ང་ཚོས་ཨུ་ཚུགས་ཀྱིས་རྒྱུན་ལྡན་མིན་
པའི་ཚུགས་ཀ་ཞིག་འཛིན་དུས། ཕལ་ཆེར་ཤིང་རྟ་འདྲུད་མི་ཐུབ་པ་འདྲ།
ང་རང་དེ་ལ་སུན་སྣང་དང་སྐྱོ་སྣང་མཉམ་དུ་སྐྱེས། འོན་ཀྱང་། ནུས་ཚོད་
ཀྱིས་རྒྱུན་དུ་ཨ་མས་བཤད་པ་ཇི་བཞིན་སྒྲུབ་པར་འབད་པ་བྱས།
ཉིན་འགའི་རྗེས་སུ་སྐུ་དྲག་ལྕམ་མོས་ལེ་བདའ་དེ་འདྲ་མང་བོ་མ་
བྱས་པས་ངས་བསམ་པར་ད་ནི་གནས་ཚུལ་ཇེ་སྡུག་དུ་མི་འགྲོ་བར་
སྙམ་མོད། འོན་ཀྱང་། རང་ཉིད་ཀྱི་བསམ་ཕྱོགས་དེ་རྩ་བ་ནས་ནོར་
འདུག་པ་ཤེས།
ལྗེན་ལྗིར་དང་ངེད་གཉིས་དེ་རུ་གཟའ་འཁོར་གཉིས་འགོར་རྗེས།
ཉིན་རེར་ཕྱི་དྲོ་ཆུ་ཚོད་གསུམ་པའི་སྟེང་དུ་སྐུ་དྲག་ལྕམ་མོ་ལེན་དུ་འགྲོ་
བར་གོམས་ནས་ཡོད་གྱུར།
ཉིན་ཞིག་མོ་མདུན་སྒོ་ཡི་ཐེམ་སྐས་ལས་བབས་ཤིང་བལྟས་ཚོད་
ཀྱིས་ཁྲོ་ཉམས་ཤིག་ཤར་འདུག ང་ཚོའི་ཕྱིའི་རྣམ་པས་མོའི་སེམས་
ཁམས་ལྷག་ཏུ་ཇེ་སྡུག་ཏུ་བཏང་། མོས་རྟ་པ་ལ་བཤད་པར་རྟ་འདི་དག
གི་མགོ་བོ་ད་དུང་ཡར་དགྱེ་མི་ཆོག་གམ། རྟའི་ཚུགས་ཀ་འདི་འདྲ་
བྱས་ནས་ང་གྲོགས་པོ་ཚང་ལ་འགྲོ་མི་སྲིད་ཟེར།
སྲབ་མདའ་ད་དུང་དམ་དུ་འཐེན་དགོས་པ་དངོས་གནས་ཡིད་
ཆེས་བྱེད་དཀའ། སྐྲག་ནས་ལུས་ཀྱི་སྤུ་ཡང་གཟེངས་འདུག
རྟ་པས་སྔོན་ལ་ངའི་སྲབ་མདའ་དམ་པོར་འཐེན་ཞིང་སྲབ་ཀྱིས་ཁ་
ཤ་གཤགས་ནས་ཁྲག་དྲི་བྲོ། དེའི་རྗེས་གནས་ཚུལ་དེ་ལྗེན་ལྗིར་གྱི་ཐོག་
ལ་བབས་འདུག འོན་ཀྱང་མོས་རྟ་པར་འཐེན་དུ་མ་བཅུག་པར་ཤུགས་
ཀྱིས་འཕྲས་བརྒྱབ་སྟེ་ཐང་ལ་འགྱེལ་འདུག ང་ཡང་མོས་དྲུད་ནས་ཐང་
ལ་འགྱེལ།
རྟ་པས་ལྗེན་ལྗིར་གྱི་མགོ་ནས་མནན་ཞིང་གཞན་ཞིག་གིས་ང་
རྟ་ར་དུ་ཁྲིད་སོང། ང་ཐོག་དང་བོར་འདི་འདྲའི་ཞེ་སྡང་ལངས་པ་ཡིན།
ལས་དྲང་བ་ལ་ང་རྟ་རའི་ནང་སོང་བའི་རྗེས་སུ་མི་གཅིག་ཀྱང་ང་ལ་ལྟ་
རུ་མ་ཡོང། རྒྱུ་མཚན་གལ་ཏེ་མི་ཞིག་ཐོན་ཚེ་ངས་དེ་ལ་འཕྲས་རྒྱག་
སྲིད།
ཅུང་ཙམ་འགོར་རྗེས་ལྗེན་ལྗིར་ཐོན་བྱུང། མོ་རྟ་པས་རྟ་ར་དུ་ཁྲིད་
སོང་། རྟ་པས་འདི་ལྟར་སྲབ་མདའ་འཐེན་ན་ཁྱོད་ཚོར་དཀའ་ལས་
བཟོ་བ་ངས་ཤེས་ཡོད། དེ་མ་ཟད་བདག་མོར་གྲོགས་པོའི་ལྷན་འཛོམས་
བྱུང་བར་འགོར་འགྱངས་བྱས་སོང་བས་སྡིགས་མོ་བྱེད་སྲིད”ཅེས་ཁེར་
ལབ་བྱེད་བཞིན་ཡོད།
བདག་པོ་དངོས་གནས་ཐུགས་རྒྱལ་བཞེངས་འདུག
ཁོ་རྟ་རར་ཐོན་ཞིང་རྟ་པ་ལ་བཤད་པར་་བདག་མོ་ལས་ཁྱོད་རྟ་ལ་
ཆ་རྒྱུས་ཡོད་པ་རེད། མོ་རྟ་ལ་ཆ་རྒྱུས་ཅི་ཡང་མེད་པས་མོའི་ཁར་ཉན་
མི་འོས།
“རེད་ལགས། སྐུ་ཞབས། དྲང་མོར་བཤད་ན་ད་ནས་བཟུང་ཁྱོད་
གཅིག་པུའི་ཁར་ཉན་ན་འདོད།”
འོན་ཀྱང་། འདིས་ང་ཚོ་ལ་འགྱུར་པ་ཅི་ཡང་བཏང་མ་ནུས། རྒྱུ་
མཚན་ཉིན་གཉིས་པར།
ང་ཚོར་ཡང་བསྐྱར་སྲབ་མདའ་དམ་པོར་
འཐེན། བལྟས་ཡོང་ན་མོ་བདག་པོ་ལས་དབང་ཆ་མཐོ་བར་འདུག
ལྗེན་ལྗིར་གྱིས་བདག་པོར་འདམ་ག་མེད་པར་བྱས་པས་མོ་རང་
གི་བུ་ཡི་རྔོན་རྟ་བྱེད་དུ་བཅུག དེའི་རྗེས་སུ་མོས་བདག་མོར་ཤིང་རྟ་
འཁོར་ལོ་དྲུད་མ་མྱོང་། མོའི་ཚབ་བྱེད་མཁན་དེ་མགོ་བོ་ཧ་ཅང་མཐོ་
བའི་རྟ་ཕོ་ཞིག་རེད། ཁོས་སྲབ་མདའ་ཅི་ལྟར་འཐེན་ཀྱང་གཏན་ནས་
དོ་སྣང་བྱེད་ཀྱིན་མེད་པ་འདྲ།
དངོས་གནས་རྟོགས་དཀའ། དེ་ནས་ཉིན་ཞིག་ལ་ངས་ཁོ་ལ་ཁྱོད་
ཀྱིས་འདི་ལྟ་བུར་ཇི་ལྟར་བཟོད་སྒོམ་བྱས་པ་ཡིན་ཞེས་དྲིས། ཁོའི་དྲིས་
ལན་ལ་ང་དེ་འདྲའི་དགའ་བོ་མ་བྱུང་། “སྤྱིར་སྲབ་མདའ་དེ་འདྲའི་དམ་
པོར་འཐེན་ན་ངའི་བདེ་ཐང་ལ་གཏོར་བཤིག་ཐེབས་ཤིང་ཚེ་ཐག་ཇེ་
ཐུང་དུ་གཏོང་བ་གསལ་བོར་ཤེས་ཡོད། འོན་ཀྱང་། ང་ཚོས་ངེས་པར
དུ་དེ་ལྟར་སྒྲུབ་དགོས་ལ། ང་ཚོ་སུ་ལའང་དེ་ལས་གཞན་པའི་འདམ་ཀ་
མེད། 
དེའི་རྗེས་ཀྱི་ཟླ་བཞི་ཡི་རིང་ང་ཚོའི་སྲབ་མདའ་སྔར་བཞིན་དམ་
པོར་བསྡམས། ཡུན་རིང་མ་འགོར་བར། སྲབ་མདའ་དམ་དྲགས་པའི་
རྐྱེན་གྱིས་ང་ལ་རྒྱུན་དུ་ཁ་ཆུ་བཞུར། སེམས་སྐྱོ་བ་ཞིག་ལ་མི་མང་བོ་
ཞིག་གིས་དེ་ནི་མཛེས་པར་སྣང་། ཁོ་ཚོས་རྟ་ལ་ཁ་ཆུ་བཞུར་བ་ཡང་
མི་ལ་ཁ་ཆུ་བཞུར་བ་ཇི་བཞིན་རྒྱུན་ལྡན་མིན་པ་ཤེས་ཀྱིན་མེད་པ་
འདྲ། འོན་ཀྱང་། གནད་དོན་འདི་གཅིག་པུ་མ་ཡིན་པར། ངའི་མགོ་བོ་
ལྟག་རྒྱབ་ཏུ་འཐེན་དྲགས་པས་མགྲིན་པ་དང་བྲང་གཞུང་ལ་ན་ཟུག་
བསླངས། རྟ་ར་དུ་ངལ་གསོ་བའི་སྐབས་སུ་ཡང་ངའི་ལུས་པོ་ཡོངས་སུ་
ན་ཟུག་སྐྱེས། ཅུང་མ་འགོར་བར། ང་ལ་ན་ཟུག་དང་སྐྱོ་ངལ་ལས་ཚོར་
བ་ཅི་ཡང་མེད། ངས་འདས་ཟིན་པའི་ལོ་ཟླའི་ཁྲོད་ཀྱི་ཁྱིམ་གཞི་དང་
གྲོགས་པོ་རྙིང་བ་དག་དྲན་ཡོང་། ཨེར་ཤལ་གཞིས་ཀ་རུ་ང་ལ་གྲོགས་
པོ་གཅིག་ཀྱང་མེད།
དཔྱིད་ཀ་སླེབས་བྱུང་། དགའ་འོས་པ་ཞིག་ལ། བདག་པོ་དང་ཁོའི་
ཆུང་མ་གཉིས་གཞིས་ཀར་ཁ་བྲལ་ནས་གྲོང་ཁྱེར་དུ་གཏན་སྡོད་བྱས་
ཡོད་པའི་གྲོགས་པོར་འཚམ་འདྲི་བྱེད་དུ་བུད་སོང་བས། དུས་ཡུན་དེའི་
རིང་ལ། ཁོ་ཚང་གི་བུ་མོས་ང་ཞོན། མོ་ནི་སྲས་མོ་ཨན་ཡིན། ཞོན་རྩལ་
ཧ་ཅང་བཟང་། ང་ཚོ་ཕལ་ཆེར་ཉིན་རྒྱུན་ཕྱི་རུ་སོང་བ་ཡིན། མིང་ལ་བྷི་
ལན་ཋའེ་ཡར་ཟེར་བའི་སྐྱེས་པ་ཞིག་གིས་འགྲོ་རོགས་བྱེད། ཁོའི་ཞོན་
པ་ནི་མིང་ལ་ལེ་རྗེའེ་རྗེའེ་ཟེར་བའི་རྒོད་མ་ཞིག་ཡིན་ལ་གོམ་འགྲོས་
བདེ་ཞིང་ཤ་ཤེད་རྒྱས་ཡོད། བྷི་ལན་ཋའི་ཡར་ཡང་ཁེངས་སེམས་དང་
བཅས་མོར་ཞོན་པ་ཡིན།
ཉིན་དེ་དག་གི་ཁྲོད་དུ། སྐྱེས་མ་ཚོས་རྟ་སྒ་སྟོད་པ་དར་ཆེ་ཞིང་
རང་ཉིད་ཀྱང་སྲས་མོ་ཚོ་ཁུར་རྒྱུར་དགའ་བོ་ཡོད། རྒྱུ་མཚན་མོ་ཚོ་ནི་
རྒྱུན་པར་ཞི་ཞིང་དུལ། ཉིན་ཞིག་ལ། ངས་སྲས་མོ་ཨན་ནེ་ཡིས་བྷི་ལན་
ཋཱའེ་ཡིར་ལ་རང་གི་སྒ་ཆས་ལེ་རྗེའེ་ལ་སྟོད་ཟེར་བ་ཐོས། ངས་བྷི་ལན་
ཋཱའེ་ཡིར་རང་ཉིད་ལ་ཞོན་པ་ཁ་ཡ་མི་བྱེད། རང་ཉིད་གཟུགས་སྟོབས་
ཆེ་བས་ཁོ་ཁུར་ཐུབ་པ་ཤེས་ཡོད། འོན་ཀྱང་སྲས་མོ་ཨན་འདི་འདྲའི་
གཟུགས་སྟོབས་ཆེ་བ་ཞིག་ལ་ཞོན་པར་ཡིད་སེམས་བདེ་དཀའ།
བྷི་ལན་ཋཱའེ་ཡིར་ན་རེ། “ལེ་ཛཱི་ནི་ཁ་ལོ་བསྒྱུར་དཀའ་བའི་རྟ་ཞིག་
ཡིན་པས། ཐབས་འདི་མི་བཟང་།”ཟེར།
“ཁྱོད་ཀྱིས་ངའི་བསམ་ཚུལ་ལ་འགྱུར་པ་གཏོང་ཐུབ་པ་མ་རེད།
ཁྱོད་ཀྱིས་ནམ་རྒྱུན་ལེ་ཛཱི་རང་ག་བ་ཞིག་མིན་ཚུལ་ལབ། དེ་རིང་ངས་
དངོས་སུ་ཉམས་ལེན་ཞིག་བྱེད་དགོས།”
ཁོས་སྲས་མོ་ཨན་གྱིས་བཤད་པ་ཇི་བཞིན་བསྒྲུབས། བྷི་ལན་
དྷཱའེ་ཡིར་གྱིས་འཕྲིན་ཡིག་གལ་ཆེན་ཞིག་བསྐུར་དགོས་པས་ང་ཚོ་
རྟར་ཞོན་ནས་སྡེ་བའི་ནང་གི་སྦྲག་སྲིད་ཁང་དུ་སོང་། “སྙིང་ཉེ་མ། ང་
སྐར་མ་འགའ་མ་གཏོགས་མི་འགོར། ཁྱོད་ཀྱིས་འདི་རུ་ང་ལ་སྒུག་ནས་
སྡོད་བྷི་ལན་ཋའེ་ཡར་གྱིས་དེ་ལྟར་བཤད་ཞོར་ང་སྦྲག་སྲིད་ཁང་གི་ཕྱི་
རུ་ཡོད་པའི་ཀ་བ་ཞིག་ལ་ལྷོད་པོར་བཏགས།
སྲས་མོ་ཨན་ན་རེ་་སེམས་མི་བདེ་བ་མ་གནང་། ཁྱོད་ཡོང་དུས།
ངས་འདིར་ཁྱོད་ལ་སྒུག་ནས་ཡོད་སྲིད།”
བྷི་ལན་ཋཱའེ་ཡིར་སྦྲག་སྲིད་ཁང་དུ་སོང་མ་ཐག བུ་ཆུང་ཞིག་
གིས་རྟ་འགའི་རྗེས་སྙེག་ནས་ང་ཚོའི་མདུན་ནས་འཕྲེད་དུ་རྒྱུག 
ཁོས་མཚམས་མ་བཞག་པར་རྟ་ལ་བྲབ་པར་བལྟས་ན་ཧ་ཅང་བྲེལ་བ་ལང་
བཞིན་ཡོད་པ་འདྲ། ལེ་ཛཱི་རྒྱ་ལམ་དང་བར་ཐག་ཉེ་བོ་ཡོད་པས་མོ་
ལ་སྐྲག་སྣང་བསླངས་འདུག ངས་ནུས་ཚོད་ཀྱིས་མོར་ལྷོད་འཇགས་
ཡོང་བར་བསྐུལ། འོན་ཀྱང་ཕན་ཅི་ཡང་མ་ཐོགས་པར་སྐར་ཆ་འགའི་
རྗེས་སུ་མོ་གཞུང་ལམ་བརྒྱུད་ནས་བང་གིས་རྒྱུག ངས་སྐད་ཆེན་པོས་
འཚེར་ནས་བྷི་ལན་ཋཱའེ་ཡིར་ལ་བརྡ་རྒྱག་འདོད། ཁོས་སྲས་མོ་ཨན་
རྒྱང་རིང་བའི་གཞུང་ལམ་དུ་འགྲོ་བཞིན་པ་མཐོང་བ་དང་འཕྲལ་མར་
བརྒྱུགས་ནས་ཡོང་སྟེ་ང་བཞོན། ཁོས་ང་ལ་སྔོན་དུ་རྒྱུག་པར་སྐུལ་མ་
མ་བྱས་གོང་ངས་རང་གི་མགོ་བོ་ཕར་འཁོར་ནས་ཅི་ཐུབ་གང་ཐུབ་
ཀྱིས་བརྒྱུགས།
སྐར་མ་འགའི་རྗེས་སུ་ང་ཚོ་རྒྱ་ལམ་གྱི་བཞི་མདོ་རུ་སླེབས་པ་
དང་། སྲས་མོ་ཨན་ཕྱོགས་གང་དུ་སོང་བ་མི་ཤེས་པའི་སྐབས་ཉེ་
འགྲམ་གྱི་བྱིས་པ་ཞིག་གིས་མོ་གཡས་ཕྱོགས་ཀྱི་གཞིས་ཀ་རུ་འཛུལ་
བ་མཐོང་ཟེར། དེ་ནས་ངེད་གཉིས་ཀྱང་གཞུང་ལམ་མ་དེད་པར་རི་
ཐང་བརྒྱུད་ནས་སོང་། ཡུན་རིང་ལ་མ་སོང་བར་ངེད་གཉིས་ཀྱིས་ཐག་
རིང་བོའི་ས་ནས་སྲས་མོ་ཨན་མཐོང་། ངེད་གཉིས་མོ་དང་ཐག་ཇེ་ཉེ་
ཡིན་དུས་ཁོ་ཚོ་ཆུ་བོའི་ཕྱོགས་སུ་རྒྱུག་པ་མཐོང་། དེར་མཐུད་ང་ཚོ་ལ་
དངངས་སྐྲག་ཆེན་པོ་ཞིག་བྱུང། ལེ་ཛཱི་ཆུ་བོ་བརྒལ་ནས་ཕར་ལྡིང་དུས།
མོའི་རྐང་པ་ཆུ་བོའི་ཕ་རོལ་ཏུ་ལྡིང་མ་ཐུབ་པས་ལྗིད་ཏིག་ཏིག་གིས
ཐང་ལ་འགྱེལ་སོང་། སྲས་མོ་ཨན་རྟ་ཐོག་ནས་ཐང་ལ་ལྷུང་། བྷི་ལན་
ཋཱའེ་ཡིར་གྱིས་སྐད་གསང་མཐོན་པོས“རོ་བྷིར་ཋི། ཁྱོད་ལྡིང་ཐུབ་པ་
རེད། ངེད་གཉིས་ཆུ་བོ་བརྒལ་ཟེར།”
ངས་ལུས་ཤུགས་ཡོད་ཚད་བཏོན་ནས་མཆོང་ཐེངས་གཅིག
གིས་ཆུ་བོར་བརྒལ་ནས་སྲས་མོ་ཨན་འགྱེལ་སར་རྒྱུག བྷི་ལན་ཋཱའེ་
ཡིར་རྟ་ལས་མར་མཆོང་སྟེ། སྲས་མོ་ཨན་གྱི་མགོ་ནས་སྐྱོར་ཏེ་བྲེལ་
འཚུབ་ཀྱིས་མོར་སྐད་ཆ་བཤད་པར་བསྐུལ། “ཨན། ཁྱོད་ཀྱིས་ཁ་གྲག་
རོགས།་མོའི་ངོ་མདོག་སྐྱ་བོར་གྱུར། དབུགས་རྒྱུན་ཆད་པ་འདྲ།
འོན་ཀྱང་ཅུང་མ་འགོར་བར་མོས་སྐད་འབྱིན་པ་ཐོས། བྷི་ལན་
ཋཱའེ་ཡིར་གྱིས་ཉེ་འགྲམ་གྱི་རྩྭ་ར་ན་རྩྭ་འབྲེག་བཞིན་ཡོད་པའི་སྐྱེས་པ་
དེ་ང་ལ་བསྐྱོན་ཏེ་སྨན་པ་གདན་འདྲེན་བྱེད་དུ་མངགས། ཞོར་དུ་ཤིང་
རྟ་འཁོར་ལོ་ཞིག་ཀྱང་གླས་ནས་མྱུར་དུ་ཤོག་ཟེར། ཁོ་རྟ་རྩལ་ཅན་ཞིག་
མིན་པ་ནི་བཤད་མ་དགོས། མ་གཞི་ནས་ཁོས་རྟ་ཞོན་མི་ཤེས་པ་འདྲ།
འོན་ཀྱང་ངས་རང་གིས་ནུས་ཚོད་ཀྱིས་ཁོ་ཐང་མི་རྒྱག་པར་འབད་པ་
བྱས་པ་དང་དུས་མཚུངས་སུ་མགྱོགས་པོར་བརྒྱུགས་པ་ཡིན། དུས་
ཚོད་གཉིས་ཙམ་གྱི་རིང་ལ་སྲས་མོ་ཨན་ཨེར་ཤལ་གཞིས་ཀ་རུ་ཉལ་
ནས་བསྡད།
བྷི་ལན་ཋཱའེ་ཡིར་གྱིས་ངའི་རྣ་བར་བྱིལ་བྱིལ་འགའ་བྱས་རྗེས་རྟ་
འདིས་ཨན་བསྐྱབས་པ་རེད། ང་ལ་ཁས་ལེན་བྱོས། དེ་རིང་ནས་བཟུང་
ཨན་ལ་བྷ་རིན་ལས་རྟ་གཞན་པ་གང་ལ་ཡང་ཞོན་དུ་མི་འཇུག་རོགས་
ཟེར།

ལེའུ་གཉིས་པ།

འདི་ནི་བདག་པོ་ཁྱོ་ཤུག་གཉིས་སོང་རྗེས་བྱུང་བའི་ཡིད་སེམས་
མི་སྤྲོ་བའི་ལས་འཛོལ་གཅིག་པུ་མ་ཡིན།
དེའི་རིང་མིང་ལ“རཱུའུ་བྷིན་སི་མེ་ཐི”ཟེར་བ་ཞིག་གླས་ཡོང་ནས་
ང་ཚོ་འཚོ་སྐྱོང་བྱས། ནམ་རྒྱུན་ཁོ་མི་ཧ་ཅང་བཟང་ལ་གཤིས་རྒྱུད་
ཌྷཇམ་ མི་ལ་སྙིང་ཉེ་བའི་ཚོར་བ་སྦྱིན་འོང་ལ། གཞན་གྱིས་དགའ་བོ་
བྱེད་པ་ཞིག་ཡིན། འོན་ཀྱང་ཁོ་ལ་གོམས་གཤིས་ངན་པ་ཞིག་ཡོད་པ་
ནི་ཆང་འཐུང་རྒྱུར་ཧ་ཅང་དགའ།
རྟ་པ་དང་གཉིས་ཀ་གྲོགས་པོ་བཟང་བོ་ཡིན།
དེའི་ཕྱིར་ཁོས་གང་ནུས་ཀྱིས་རཱུའུ་བྷིན་གྱི་གོམས་གཤིས་ངན་པ་
དེ་བདག་པོར་གསང་བ་བྱེད།
འོན་ཀྱང་ཉིན་ཞིག་གི་མཚན་མོར་བདག་པོས་རཱུའུ་བྷིན་ལ་འདུ་
འཛོམས་ཐོག་གི་གྲོགས་པོ་དག་ཁྱིམ་དུ་སྐྱེལ་བར་མངགས་སྐབས་ཁོ་
ཆང་གིས་བཟི་དྲགས་པས་མདུན་གྱི་ལམ་ཀྱང་རབ་རིབ་ཏུ་སྣང་། དེ་
ནི་ཤིན་ཏུ་ཉེན་ཁ་ཆེ་བའི་གནས་སྟངས་ཤིག་ཡིན་པས་འདུ་འཛོམས་
ལ་ཞུགས་པའི་གྲོགས་པོ་ཞིག་གིས་རཱུའུ་བྷིན་ཁ་ལོ་བའི་འདུག་གནས་
ལས་མར་དྲུད་དེ་ཁོ་རང་གིས་ང་ལ་ཁ་ལོ་བྱས། བདག་པོས་གནས་
ཚུལ་འདི་དག་ཤེས་རྗེས་ཁོ་ལས་གྲལ་ནས་ཕུད།
བོ་ལས་གྲལ་ནས་ཕུད། དེ་ནས་རཱུའུ་བྷིན་
དང་ཁོའི་ཆུང་མ། བུ་ཕྲུག་གཉིས་དང་བཅས་བཞི་བོ་ང་དང་ལྗེན་ལྗིར་
གཉིས་འདི་རུ་མ་ཐོན་གོང་ཨེར་ཤལ་གཞིས་ཀ་ནས་ཕྱི་རུ་ཕུད་ཟིན་
པའི་གནས་ཚུལ་དག དུས་རྒྱུན་ང་དང་མཉམ་དུ་ཤིང་རྟ་འདྲུད་པའི་རྟ་
ཕོས་ང་ལ་བཤད།
འོན་ཀྱང་ད་བར་རཱུའུ་བྷིན་གྱིས་ཤིང་རྟ་འདྲུད་དུས་ཆང་མི་འཐུང་
ཞེས་དམ་བཅས་པས་ཁོ་ཡང་བསྐྱར་གླས་པ་རེད།
སྲས་མོ་ཨན་ལེ་ཛེ་ཐོག་ནས་ཐང་ལ་ལྷུང་བའི་ཉིན་འགའི་རྗེས་སུ།
རཱུའུ་བྷིན་ང་ལ་ཞོན་ནས་གྲོང་རྡལ་དུ་བྱ་བ་བསྒྲུབ་པར་ཕྱིན། ཁོས་ང་
རང་སེངྒེ་དཀར་མོའི་རྟ་རར་བསྐྱུར། ཉིན་དེར་རྟ་པ་མང་བོ་ཞིག་གིས་
དུས་ཡུན་རིང་བོ་ཞིག་ལ་རྟ་རྣམས་དེ་རུ་བསྐྱུར། རཱུའུ་བྷིན་གྱིས་རྟ་རྫི་ལ་
ཁོ་ཕལ་ཆེར་ཆུ་ཚོད་བཞིའི་སྔོན་ལ་ཐོན་ཐུབ། ཁོ་མ་ཐོན་གོང་དུ་ང་ལ་
གཟན་ཆས་ཤིག་བྱིན་ཟེར།
དེའི་རྗེས་སུ་ཆུ་ཚོད་བཞི་བ་ཡོལ་བའི་ཆུ་ཚོད་གཅིག་གི་རྗེས་སུ་
ཕྱིར་ཐོན་བྱུང་། རྫི་བོས་ངེད་གཉིས་ལམ་འཇུག་བྱེད་པའི་སྐབས་སུ།
ཁོས་རྫི་བོ་ལ་ཁོ་གྲོགས་པོ་འགའ་དང་ངོ་ཐུག་དགོས། ཆུ་ཚོད་དྲུག་
པའི་སྔོན་ལ་ཕྱིར་ཐོན་ངེས་ཟེར། འོན་ཀྱང་ཁོ་རྟ་ར་ནས་མ་སོང་གོང་རྫི་
བོས་ཁོའི་དཔུང་བ་ནས་བཟུང་སྟེ་བཤད་པར།
“སྐུ་ཞབས་ལགས། ངས་ཁྱོད་ཀྱི་རྟའི་རྨིག་ལྕགས་བརྟན་པོ་མེད་པ་
མཐོང་། ངས་ཁྱོད་ལ་རོགས་བྱས་ནས་བརྟན་པོར་བརྒྱབ་ཆོག”
“ཨ། ཅི་ཟེར། སྐྱོན་མེད། ཕྱིར་ཐོན་ན་ང་རང་གིས་བསྐོན་ཆོག
རཱུའུ་བྷིན་གྱིས་དེ་ལྟར་ལན་བཏབ་རྗེས་རྟ་ར་ནས་བུད་སོང་།”
ཆུ་ཚོད་དགུ་བར་ཐོན་དུས་ད་གཟོད་ཁོ་ང་ལེན་དུ་ཡོང་། ངས་
བལྟས་མ་ཐག་ཁོས་ཆང་འཐུང་ནས་བཟི་ཡོད་པ་ཚོར།
རྫི་བོས་རཱུའུ་བྷིན་སྒའི་སྟེང་འགོ་བར་ཁག་པོ་ཡོད་པ་མཐོང་ནས།
སྐུ་ཞབས་ལགས་སེམས་ཆུང་བྱོས་ཟེར། “མི་ཆུང་ཁ་མ་ཆེ། ངས་རང་
ཉིད་ཀྱིས་ཅི་ཞིག་བྱེད་བཞིན་པ་ཤེས་ཡོད”ཟེར་ཞོར་རྐང་བའི་ཕྱི་རྟིང་
གིས་ངའི་གཞོགས་གཅིག་ལ་བརྡབས་རྗེས་མདུན་དུ་བསྐྱོད།
གྲོང་མཐར་སླེབས་རྗེས། ཁོས་ང་བང་གིས་རྒྱུག་ཏུ་བཅུག སྲང་
ལམ་དུ་རྡོ་བཏིང་ཡོད་པས། ངའི་རྨིག་ལྕགས་ཡོངས་སུ་ལྷུང་ལ་ཉེ། རཱུའུ་
བྷིན་བཟི་ནས་དོན་དག་གང་ཞིག་བྱུང་ཡོད་པ་ཤེས་ཀྱིན་མེད། ཁོས་
ང་རང་ཇེ་མགྱོགས་སུ་གཏོང་ཆེད་མཚམས་མ་ཆད་པར་ལྕག་གིས་
བྲབས། ད་ནི་ངའི་རྨིག་པ་སྲུང་སྐྱོབ་བྱེད་སྤྱད་མེད་པས་རྡོས་རྨ་ཁ་
བཟོས། རྐང་བ་ཐང་ལ་སྤོ་ཐེངས་རེར་ན་ཟུག་གིས་བཟོད་ཐབས་བྲལ།
འོན་ཀྱང་རཱུའུ་བྷིན་གྱིས་མཚམས་མ་བཞག་པར་ང་ལ་བྲབས་ཏེ་
མདུན་དུ་བརྒྱུགས། མཇུག་མཐར་ན་ཟུག་མ་བཟོད་པར་ཅལ་སྒྲ་ཞིག་
དང་བཅས་ཐང་ལ་འགྱེལ། རཱུའུ་བྷིན་སྨི་འགའ་ཡི་མཚམས་ཀྱི་གཞུང་
ལམ་དཀྱིལ་དུ་འགྱེལ་འདུག ང་ལམ་ནང་གི་རླངས་འཁོར་དང་རྡུང་ག་
མི་རྒྱག་པའི་ཆེད་དུ་ཡར་ལང་བསམ་རུང་ལང་མ་ཐུབ། རཱུའུ་བྷིན་ཡང་
ན་ཟུག་གིས་མནར་ཡོད་ངེས། རྒྱུ་མཚན་ཁོ་ལང་བསམ་རུང་ན་ཟུག་
གི་ངུ་ངག་དང་ལྷན་དུ་ཡང་བསྐྱར་ཐང་ལ་འགྱེལ་རྗེས་འགུལ་ཙམ་ཡང་
མ་བྱས།
ཆུ་ཚོད་གསུམ་འདས་རྗེས་ངས་མི་ཞིག་གིས་འུར་བརྒྱབ་པ་ཐོས།
དེ་ནི་ཨེར་ཤལ་གཞིས་ཀའི་རྟ་པ་རེད། ཁོ་ངའི་སར་བརྒྱུགས་ཡོང་སྟེ་
ངའི་རྐང་བར་འཇུས་ནས་བཤད་པར། བལྟས་ཡོང་ན་ཁོའི་རྐང་བ་དང་
པུས་མོར་རྨས་ཕོག་ཡོད་པ་རེད་ཟེར།
ཡང་མི་ཞིག་གིས་རོ་བྷིར་ཋི་ལགས། རཱུའུ་བྷིན་ཤི་འདུག"ཅེས་སྐད་
བརྒྱབ་བྱུང་།
རོ་བྷིར་ཋི་ན་རེ། དོ་ནུབ་རྟ་འདིར་ཆིབས་བསྒྱུར་མ་བདེ་བས། ཁོས་
ཆང་འཐུང་ཡོད་པ་ཁོ་ཐག་རེད། ཁོང་ཚོས་རཱུའུ་བྷིན་ཤིང་རྟའི་ནང་
བཞག་རྗེས་རས་ཡུག་ཅིག་གིས་ངའི་རྐང་བ་དཀྲུས་ཤིང་སེམས་ཆུང་
སྒོས་ཁྲིད། དེ་ལྟར་གཞུང་ལམ་བརྒྱུད་ནས་དབྱིན་ལེ་གསུམ་ཙམ་སོང་
རྗེས། གཞི་ནས་ཨེར་ཤལ་གཞིས་ཀར་སླེབས། ཉིན་དེའི་ནམ་སྨད་ལ་
རོ་བྷིར་ཋི་ཡིས་ང་ལ་བདག་སྐྱོང་ལེགས་པོ་བྱས། ང་ལ་གཟན་ཆས་
བྱིན་པ་དང་རྐང་བ་དང་པུས་མོའི་རྨ་ཁ་བཀྲུས་ཏེ། སང་ཉིན་ཞོགས་
པར་སྨན་པ་ཡོང་བར་གྲ་སྒྲིག་བྱས།
ཕྱི་ཉིན་སྨན་པ་སླེབས་བྱུང་ལ། ང་ལ་བརྟག་བཤེར་ཞིབ་མོ་ཞིག་
བྱས།
ཁོས་རོ་བྷིར་ཋི་ལ་བཤད་པར། རྟ་འདིའི་གཟུགས་གཞི་སྔར་ལྟར་
བདེ་ཐང་རེད། འོན་ཀྱང་པུས་མོ་ལ་རྨས་སྐྱོན་ཕོག་ཡོད་པས་སྔོན་ཆད་
དང་འདྲ་བར་ཕྱི་དོད་ཀྱི་མཛེས་ཉམས་དེ་མི་འདུག
ཁོས་བཤད་པ་བདེན་པར་འདུག གཟའ་འཁོར་འགའི་རྗེས་སུ་ང་
རང་སྤང་ཐང་དུ་བང་རྒྱུག་བྱས་པས་ལུས་པོ་ཡོངས་སུ་སླར་སོས་མེད་
ན་ཡང་། ཉིན་རེ་བཞིན་ཇེ་བཟང་དུ་ཡོང་བཞིན་ཡོད།
ཉིན་ཞིག་ལ་ངས་སྦྱོང་བརྡར་བྱེད་བཞིན་པའི་སྐབས། ལྗེན་ལྗིར་
དང་འཕྲད། མོ་རྔོན་རྟ་བྱས་པའི་རྗེས་སུ་ངེད་གཉིས་འཕྲད་མ་མྱོང་བས་
དགའ་བ་ཚད་མེད་སྐྱེས། འོན་ཀྱང་། ངེད་གཉིས་ཀྱིས་ཁ་བརྡ་བྱེད་
མགོ་བརྩམས་པ་དང་ངའི་དགའ་སྤྲོ་ཡང་ཆུ་ཡི་ལྦུ་བར་འགྲན། མོས་
ང་ལ་བདག་པོའི་བུ་རྟར་ཞོན་ཐེངས་མང་ལ་གདུག་རྩུབ་ཆེ་ཚུལ་བཤད།
མོས་ངའི་པུས་མོར་བལྟས་ཏེ་བཤད་པར། སྤྱིར་ན་འུ་གཉིས་ལྟ་བུའི་ལོ་
ཆུང་གི་རྟ་ནི་བདེ་ཐང་དང་གཟུགས་སྟོབས་ལྡན་པ་ཞིག་ཡིན་ན་འོས་
རུང་། གཞོན་པའི་གླེན་རྟགས་དང་ཆང་རྐྱལ་གྱི་རྩིང་བོའི་གཤིས་ཀས་
འུ་གཉིས་ཉམ་ཆུང་དུ་བསྐྱལ་ལ་བདེ་ཐང་ལ་གནོད་འཚེ་བཏང་།
བདག་པོ་གཞི་ནས་ལན་རྗིན་ནས་ཐོན་ཞིང་ང་ཚོའི་སྟེང་བྱུང་
བའི་དོན་དག་ཚང་མ་ཤེས་རྗེས། ཁོང་ཁྲོ་གཏིང་ནས་ལངས་སྟེ་རྟ་པ་ལ
“ད་ནི་སྒོར་མོ་ཚང་མ་དོན་མེད་དུ་བརླག་པ་རེད། དེ་ལས་ཀྱང་ཚབས་
ཆེ་བ་ནི་ངས་རང་གི་གྲོགས་པོ་བྷོར་རྗིན་ལ་ཁོའི་གཅེས་རྟར་བདག་པོ་
བཟང་བོ་རྒྱག་ཅེས་ཁས་བླངས་ཡོད།”
གཟའ་འཁོར་གཅིག་གི་རྗེས་སུ་ང་གཞན་ལ་བཙོང་། རོ་བྷིར་ཋི་
ཡིས་ང་ཁྲིད་ནས་འགྲོ་དུས། ངས་ལྗེན་ལྗིར་ལ་བདེ་མོ་ཞིག་ཀྱང་འཇོག་
མ་ཐུབ། འོན་ཀྱང་ང་གཞུང་ལམ་དེད་ནས་ཨེར་ཤལ་གཞིས་ཀ་དང་
ཁ་འབྲལ་དུས། ངས་ཐག་རིང་བའི་ས་ནས་མོའི་འཚེར་སྐད་ཐོས་སོང་།
ང་དང་རྒྱང་དུ་གྱེས་ནས་མི་རིག་པའི་བར་དུ་འཚེར།

ལེའུ་གསུམ་པ།

ངའི་བདག་པོ་གསར་བས་རྟ་དང་ཤིང་རྟ་གླ་གཏོང་བྱེད་བཞིན་
ཡོད། ཁོའི་སྡོད་ཁང་ནི་ཨེར་ཤལ་གཞིས་ཀ་དང་ཧ་ཅང་ཐག་རིང་བས།
ང་རང་ངེས་པར་དུ་མེ་འཁོར་ལ་བསྡད་ནས་འགྲོ་དགོས། ཡུན་རིང་མ་
འགོར་བར་ང་ཡང་མེ་འཁོར་གྱི་དུང་སྒྲ་དང་འགུལ་བསྐྱོད་ཀྱི་འདུ་འཛི་
ལ་ལོབས་པར་གྱུར། བྷ་ཐི་གྲོང་ཁྱེར་ལ་ཐོན་མ་ཐག་ཁྱིམ་ཚང་ཞིག་གི་
རྟ་ར་གསར་བ་ཞིག་ཏུ་ཁྲིད་པ་དང་དེ་རུ་བདག་སྐྱོང་བཟང་བོ་ཐོབ།
ད་བར་དུ་ང་ལ་ཞོན་མཁན་མང་ཆེ་བའི་འཆིབ་རྩལ་ཧ་ཅང་ཞན་
པ་རེད། གནས་འདི་རུ་རྟ་ཁ་སྒྱུར་བའི་ཤེས་བྱ་དབེན་ཞིང་འུ་ཐུག་པའི་
ཉམས་མྱོང་གིས་ང་ལ་སུན་སྣང་སྐྱེ་རུ་བཅུག ང་ནི་གླ་རྟ་ཞིག་ཡིན་པས་
སུས་ཀྱང་གླས་ཆོག་པ་ཡིན། ང་ནི་གཤིས་རྒྱུད་འཇམ་ཞིང་ཡིད་རྟོན་
རུང་བའི་གླ་རྟ་ཞིག་ཡིན་པས་རྟ་གཞན་དག་དང་བསྡུར་ན་དུས་རྒྱུན་རྟ
ཁ་སྒྱུར་བར་ཉམས་མྱོང་མེད་པའི་མི་རྣམས་ཀྱིས་གླ་བ་རེད། ངས་ཤིང་
རྟ་འདྲུད་པའི་བརྒྱུད་རིམ་ཚང་མ་ཐེངས་གཅིག་བཤད་ན་དུས་ཚོད་
མང་བོ་དགོས་པས་དེའི་ཁྲོད་ཀྱི་ཁག་གཅིག་བཤད་པར་བྱ།
ཐོག་མར་གླེང་འདོད་པ་ནི་སྲབ་མདར་འཇུས་ནས་མི་གཏོང་བའི་
མི་དག་རེད། ཁོ་ཚོས་སྲབ་མདར་དམ་པོར་འཇུས་ནས་རྟ་ལ་ངལ་གསོ་
བའི་གོ་སྐབས་ཤིག་མི་སྟེར་ལ་རང་དབང་གི་འཁོར་སྐྱོད་བྱེད་ལོང་མེད།
ཁོ་ཚོས་རྒྱུན་དུ་རྟ་ཚོད་འཛིན་བྱས་ཡོད་པས་རྟ་རང་གི་མགོ་བོ་ཡར་
དགྱེ་མི་ཤེས་བ་དང་འདྲ་བར་ཡར་དགྱེ་རུ་འཇུག་དགོས་ཟེར། འོས་
མིན་གྱི་ཁ་ལོ་སྒྱུར་ཐབས་སྣ་ཚོགས་ཀྱིས་རྟ་རེ་འགའི་མཆུ་སྲ་མོར་
གྱུར་ནས་དེ་སྔོན་གྱི་ཚོར་བ་མེད་པ་རེད། འདི་དག་རྟ་རྣམས་ཅུང་ཙམ་
ལོབས་པར་གྱུར་ཡོད། འོན་ཀྱང་ཤ་ཤེད་རྒྱས་ཤིང་རྐང་ལག་བདེ་ཐང་
ཡིན་པ། འདུལ་སླ་བའི་རྟར་མཚོན་ན་དེ་ནི་མནར་གཅོད་ཞིག་ཡིན་པ
མ་ཟད་གླེན་རྟགས་ཆེན་པོ་ཞིག་ཀྱང་རེད།
དེ་ནས་སྲབ་མདའ་མི་འཐེན་པར་ང་ཚོའི་རྒྱབ་ཏུ་བསྐྱུར་བའི་མི་
རྣམས་གླེང་བར་བྱ། ཁོ་ཚོས་སྒྱིད་ལུག་གི་ངང་ནས་ལག་པ་གཉིས་རང་
གི་པུས་མོའི་སྟེང་ལ་བཞག་ནས་འགྲོ་བ་ཡིན། གལ་ཏེ་བསམ་ཡུལ་
ལས་འདས་པའི་དོན་དག་ཞིག་བྱུང་ཚེ་ཁོ་ཚོས་རྟར་ཚོད་འཛིན་བྱེད་
ཐབས་བྲལ། རྟའི་ཚོར་བ་ཧ་ཅང་རྣོ་ཚེ་འདྲོགས་ནས་རྐང་ལག་རྡོར་
ཐོགས་ཀྱང་ཁོ་ཚོས་རྟར་ཁ་ལོ་སྒྱུར་ཐབས་བྲལ་ལ་ཞོན་མཁན་གྱི་ལུས་
ལའང་དོན་དག་འབྱུང་སྲིད་མོད། འོན་ཀྱང་། ངས་དེ་ལྟར་སྒྲུབ་པར་
དགག་པ་རྒྱག་མི་སྲིད། རྒྱུ་མཚན་ནི་རང་ཉིད་གང་ལའང་འདྲོགས་
དཀའ་ལ་རྐང་ལག་ཀྱང་ས་རྡོ་ལ་ཐོགས་མི་སྲིད་པས་ཞོན་མཁན་གྱིས་
སྐུལ་མ་ཙམ་གྱིས་ཆོག འོན་ཀྱང་ལ་ཐུར་བརྒྱུད་སྐབས་སྲབ་མདའ་
འཐེན་ཏེ་ཁ་ལོ་བསྒྱུར་ན་ཅུང་བཟང་། དེ་ལྟར་བྱས་ན་ཞོན་མཁན་
གཉིད་མེད་པའང་ཤེས་ཐུབ།
དེ་ལས་གཞན་ད་དུང་ཧ་ལེ་ཧོ་ལེས་རྟའི་ཁ་ལོ་སྒྱུར་ན་གོམས་
གཤིས་ངན་པ་ཆགས་སུ་འཇུག་ལ་སྒྱིད་ལུག་ཏུའང་འགྱུར་སྲིད། གལ་
ཏེ་ཁ་ལོ་སྒྱུར་མཁན་བརྗེས་ཚེ་ཁོས་མི་ལེགས་པའི་གོམས་གཤིས་དེ་
དག་གི་རྐྱེན་གྱིས་ལྕག་གིས་བྲབ་པའི་སྡུག་བསྔལ་མྱོང་དགོས། སྔོན་
ཆད་སྐུ་ངོ་གྷོར་ཏྟིན་གྱིས་རྒྱུན་དུ་ང་ཚོ་ལ་ཆེས་ཚད་ལྡན་གྱི་གོམ་
སྟབས་དང་ཆེས་ལེགས་པའི་འགྲོ་ལུགས་རྒྱུན་འཁྱོངས་བྱེད་དུ་འཇུག་
པ་ཡིན། ཁོས་རྟ་ལ་བག་མེད་བྱས་ནས་གོམས་གཤིས་ངན་པར་ལོབས་
པ་ནི་བྱིས་པ་ལང་ཤོར་དང་འདྲ་བས་ཡ་ང་བ་ཞིག་ཡིན། ཁོ་ཚོ་ཚང་
མས་དེའི་རྒྱུ་འབྲས་ཀྱི་སྡུག་བསྔལ་མྱོང་དགོས་པ་ཡིན་ཟེར།
ད་དུང་མི་ལ་ལས་ཤིང་རྟ་གཏོང་དུས་སེམས་ཧ་ཅང་རྩང་པོ་ཡིན།
བྱ་བ་གང་ཞིག་ཡིན་རུང་རྟ་ལ་སེམས་ཁུར་དང་བདག་སྐྱོང་བྱེད་པ་
ལས་གལ་ཆེ་བར་བསམ་ཡོད། ཉིན་ཞིག་ལ། ངས་འདྲུད་དགོས་པའི་
སྲབ་མདའ་ཤུགས་ཀྱིས་འཐེན་པ་དང་ལྕག་གིས་ཐེངས་འགར་བྲབས།
ཤིང་རྟ་དེ་སྐྱེས་པ་ཞིག་གིས་ཁ་ལོ་བྱས། ང་ཚོ་ལམ་ལ་ཆས་སྐབས་ཁོས་
དེ་ལྟར་བྱེད་དགོས་དོན་མེད་ལ། རྒྱུ་མཚན་ང་རྒྱུག་པ་ཡང་གཏན་
འཇགས་ཡིན། ང་ཚོ་བརྒྱུད་དགོས་པའི་ལམ་མང་ཆེ་བ་ཞིག་གསོ་
བྱེད་བཞིན་ཡོད་ལ། ས་ཆ་ལ་ལར་རྡོ་བཏིང་ནས་ཅུང་འགོར་འདུག་
འོན་ཀྱང་ས་ཆ་ལ་ལར་དེ་འདྲའི་བརྟན་པོ་ཆགས་མེད། ཁོ་ཚོས་ལམ་
ཧྲིལ་བོར་བཤད་ཞོར་དང་དགོད་ཞོར་ཞིང་གྲོང་གི་གཏམ་རྒྱུད་དག་རེ་
རེ་བཞིན་བཤད། འོན་ཀྱང་ཁོས་ང་ལ་སེམས་ཁུར་དང་བདེ་འཇམ་གྱི་
ལམ་ཞིག་བཙལ་རྒྱུ་ཡེ་ནས་དྲན་མེད་པ་འདྲ། དེའི་རྐྱེན་གྱིས་ངའི་རྨིག་
པར་རྡེའུ་བརྡབས་སོང་།
ད་ནི་ང་རྐང་ལག་གསུམ་ལ་བརྟེན་ནས་འགྲོ་དགོས། གལ་ཏེ་སྐུ་
ངོ་གྷོར་བྷིན་དང་ལྗོན་ཡང་ན་རྟ་ལ་ཆ་རྒྱུས་ཡོད་པའི་མི་ཞིག་ཡིན་ཚེ
རྒྱུན་ལྡན་མིན་པ་ཤེས་སྲིད། གལ་སྲིད་སྨག་ནག་པའི་མཚན་མོ་ཞིག་
ཡིན་རུང་། ཉམས་མྱོང་ཡོད་པའི་མི་ཞིག་ཡིན་ཚེ་ངའི་གོམ་འགྲོས་ལ་
གནད་དོན་ཡོད་པ་ཚོར་སྲིད་ལ། རྟ་ལས་བབས་ཏེ་རྡེའུ་ལེན་སྲིད། འོན་
ཀྱང་། མི་འདི་སྔར་བཞིན་བགད་ནས་འདུག རྡེའུ་ཧ་ཅང་རྣོན་པོ་ཡིན་
པས་གོམ་གང་སྤོས་ཀྱང་རྡེའུས་ཇེ་རྡེབ་ཡིན་ལ་རྨིག་པ་གཤག་སྲིད།
རྡོའི་ཕྱི་ངོས་འཇམ་པོ་ཡིན་པས་ཐང་ལ་འགྱེལ་སླ་བས་ཉེན་ཁ་ཆེ་བ་མི་
ཚང་མར་ཤེས་གསལ་རེད།
སྐྱེས་པ་དེའི་མིག་གཅིག་ཞར་བ་ཡིན་ནམ་ཡང་ན་སེམས་རྩུབ་
པོ་ཡིན་པས་མ་ཤེས། ཁོས་ཁ་ལོ་བྱས་ནས་ཏག་ཏག་དབྱིན་ལེ་ཕྱེད་
ཙམ་ལ་སོང་རྗེས། གཞི་ནས་རྒྱུན་ལྡན་མིན་པ་ཚོར། དེ་ཡང་ངས་ན་
ཟུག་ཆེ་རུང་བཟོད་སྲན་བྱས། ད་ནི་འཐེང་བཞིན་ཡོད་པས་ཁོས་ཤེས་སོང་།
ཨང་། འདིའི་འགྲོ་སྟངས་ལ་ཅིག་ལྟོས་དང་།"ཞེས་བཤད།
“ཁོ་ཚོས་རྐང་བ་རྨས་མ་ཞིག་གླས་ནས་ངོ་མ་སྙིང་རྗེ་མེད་པ་ལ་
ཁོས་སྲབ་མདར་འཐེན་ཞིང་ལྕག་གིས་ཐེངས་འགར་བྲབས་
ནས“ལམ་ཐག་རིང་བོ་ལ་འགྲོ་དགོས་པས་ཁྱོད་འཐེང་ཁལ་བྱས་ནས་
སྒྱིད་ལུག་བྱས་ཀྱང་ཕན་ཐོག་མེད་་ཟེར། སྐབས་དེར་ཞིང་བ་ཞིག་
རྐང་བ་ཅུང་ཐུང་བའི་རྟ་ཁམ་པ་ཞིག་ལ་ཞོན་ནས་ཡོང་ཏེ་ཁོས་ཞྭ་མོ་
ཕུད་ཙམ་བྱས་ཏེ་གུས་པའི་ཉམས་དང་བཅས་རྟ་ཁ་འཐེན་ནས་འགྲོ་
མཚམས་བཞག
“སྐུ་ཞབས། དགོངས་འགལ་མེད་པར་ཞུ། ངས་བསམ་ན་ཁྱོད་ཀྱི་
རྟ་ལ་གནད་དོན་ཡོད་པ་འདྲ། ཁོའི་གོམ་འགྲོས་ལ་བལྟས་ན་ཕལ་ཆེར་
རྨིག་པར་རྡེའུ་ཟུག་འདུག གལ་ཏེ་ཁྱོད་འཐད་པ་ཡིན་ན། ངས་ཁོའི་
རྐང་བར་ལྟ་ཙམ་བྱ། ལམ་ནང་གི་རྡེའུ་འདི་དག་རྟ་ལ་མཚོན་ན་དངོས་
གནས་ཉེན་ཁ་ཆེན་པོ་ཡོད།”
“རྟ་འདི་ངས་གླས་ནས་ཡོང་བ་ཡིན་པས་ཅི་བྱུང་ངས་ཀྱང་མི་ཤེས།
འོན་ཀྱང་། འདི་འདྲ་རྐང་བ་འཐེང་པའི་དུད་འགྲོ་མི་གཞན་ལ་གླ་བ་
དངོས་གནས་ངོ་ཚ་རེད།"
“ཞིང་བ་དེ་རྟ་ལས་བབས་ཏེ་སྲབ་མདའ་ལག་པར་དཀྲིས་རྗེས་
ངའི་རྐང་བ་ལ་ཞིབ་བཤེར་བྱེད་མགོ་བརྩམས།"
“གནམ་རྒན་མ། རྡེའུ་ཞིག་འདུག ཁོའི་རྐང་བ་འཐེང་བ་དངོས་
ནས་ཁག་མི་འདུག ངས་སྔ་མོ་ནས་ཤེས་ན་འགྲིག་པ་རེད།"
ཐོག་མར་ཁོས་ལག་པས་རྡེའུ་ལེན་བསམ་མོད། འོན་ཀྱང་རྨིག་
པའི་གཏིང་ལ་ཟུག་ཡོད་པས་ལེན་མ་ཐུབ། དེ་ནས་ཁོས་ཨམ་ཕྲག་
ལས་སྐམ་པ་ཆུང་ཆུང་ཞིག་བླངས་ནས་སེམས་ཆུང་སྒོས་རྡེའུ་དེ་ཕྱིར་
བཏོན། ཡང་ཁོས་རྡེའུ་དེ་བཟུང་ནས་སྨྲས་པ“ལྟོས་དང་། རྡེའུ་འདི་རྨིག་
པའི་གཏིང་ལ་ཟུག་འདུག ཁོ་སྔར་བཞིན་ཐང་ལ་མ་འགྱེལ་བ་དངོས་
གནས་མཚར་བོ་འདུག”
“རེད་ཡ། དངོས་གནས་དེ་འདྲ་རེད། འདི་དངོས་གནས་དོན་དག་
ཡ་མཚན་ཞིག་རེད། ངས་སྔོན་ཆད་རྟ་ཡི་རྨིག་པར་རྡེའུ་ཟུག་སྲིད་པ་
གཏན་ནས་མ་ཤེས”ཤིང་རྟ་འདེད་མཁན་གྱིས་དེ་ལྟར་བཤད།
ཞིང་བ་དེས་ཅུང་མཐོང་ཆུང་གིས་ཉམས་ཀྱིས“ཁྱོད་ཀྱིས་མི་ཤེས་
པ་ཨེ་རེད། ཁོ་ཚོར་དངོས་གནས་རྡེའུ་ཟུག་པ་རེད། ཐ་ན་ཆེས་བཟང་
བའི་རྟ་ཡིན་ཡང་ཟུག་སྲིད། ལྷག་པར་འདི་ལྟ་བུའི་ལམ་དུ་གཞོལ་
ཐབས་མེད་པ་ཞིག་རེད། གལ་ཏེ་ཁྱེད་ཀྱིས་རང་གི་རྟ་འཐེང་ནས་འགྲོ་
བར་མི་འདོད་ན། ལམ་ལ་གཟབ་ནན་གྱིས་བལྟ་དགོས་པ་དང་གལ་ཏེ་
རྡེའུ་ཟུག་ཡོད་ན་མྱུར་མོར་ལེན་དགོས་བ་རེད། རྨིག་པ་འདི་རྨས་པ་
ཧ་ཅང་ལྕི། སྐུ་ཞབས་ལགས། གལ་ཏེ་ཁྱེད་ནི་མི་གོ་བ་ཅན་ཞིག་ཡིན་
ན༑ ཁྱེད་ཀྱིས་ཤིང་རྟ་དལ་མོར་ཁ་ལོ་སྒྱུར་པར་མཁྱེན། རྨིག་པར་ན་
ཟུག་ལྕི་བས་ཅུང་ཙམ་ལ་བརྟན་པོར་འགྲོ་མི་ནུས་་ཟེར། ངའི་རྨིག་པ་
དལ་མོར་སར་བཞག་ཅིང་བྱིལ་བྱིལ་འགའ་བྱས།
བཤད་ཚར་རྗེས། ཁོ་རྟ་ལ་ཞོན་ཏེ་ཤིང་རྟའི་ནང་གི་བུད་མེད་ལ་
གུས་པ་ཞིག་བྱས་རྗེས་བུད་སོང་།
ཁོ་སོང་རྗེས་ཤིང་རྟ་འདེད་མཁན་གྱིས་སྲབ་མདའ་འཐེན་ཞིང་སྒ་
ཆས་དག་སྒྲིག་བྱས་ནས་ཡང་བསྐྱར་ལམ་ལ་ཆས། རྨིག་པའི་ནང་གི་
རྡེའུ་བླངས་ཡོད་པས་ཅུང་བདེ་མོ་ཞིག་ཡིན་ནའང་ན་ཟུག་སྔར་བཞིན་
ཆེ།
འདི་ལྟ་བུ་ནི་གཞན་ལ་གླས་པའི་བརྒྱུད་རིམ་ནང་རྒྱུན་དུ་འཕྲད་
སྲིད།

ལེའུ་བཞི་བ།

ད་དུང་མི་ལ་ལས་མེ་འཁོར་སྐོར་བ་བཞིན་དུ་ཁ་ལོ་སྒྱུར་བ་རེད།
དེ་དག་མང་ཆེ་བ་གྲོང་ཁྱེར་ནས་ཡོང་བ་དང་ཁོ་ཚོས་རང་གིས་རྟ་
གསོས་མྱོང་མེད། རྒྱུན་དུ་མེ་འཁོར་ལ་བསྡད་ནས་སྒོ་ཕྱི་ལ་འགྲོ་བ་རེད།
ཁོ་ཚོས་རྟའི་ལུས་ཕུང་ཅུང་ཆུང་བ་མ་གཏོགས་མེ་འཁོར་གྱི་འདུ་
ཤེས་འཛིན་པ་རེད། ཁོ་ཚོས་བསམ་པར་སྒོར་མོ་བྱིན་ཡོད་པས། རྟ་ལ་
ཁོ་ཚོས་ཅི་ལྟར་བྱས་ཀྱང་ཆོག་སྙམ་བཞིན་གདའ། ལམ་ཐག་ཅི་འདྲའི་
རིང་ཡང་། དངོས་པོ་ཅི་ལྟར་མང་ཡང་། བགྲོད་ལམ་ནི་འདམ་རྫབ་
ཡིན་རུང་། ཡང་ན་སྐམ་ཞིང་གྲལ་འགྲིག་པ། རྡེའུ་ཁེངས་པ། བདེ་ཞིང་
ཡངས་པ། ལ་ཐུར་སོགས་གང་ཡིན་རུང་མདུན་དུ་སྐྱོད་པ་ལས། དལ་
མོར་བྱས་ནས་ངལ་གསོ་བ་དང་ཁ་ལོ་བས་རྟ་ལ་སེམས་ཁུར་བྱེད་པ་
དཔེ་མི་སྲིད།
མི་འདི་དག་གིས་རི་ངོས་གཟར་བོ་རུ་རང་ཉིད་ཤིང་རྟ་ལས་བབས་
ཏེ་རྐང་ཐང་དུ་འགྲོ་བ་དཔེ་མི་སྲིད། ཁོ་ཚོས་དངུལ་བཏོན་ནས་རྟ་གླས་
ཡོད་པས་ཤིང་རྟ་ལས་མར་འབབ་མི་སྲིད། རྟ་ཡང་དེ་ལ་སྔ་མོ་ནས་
གོམས་ཡོད། གལ་ཏེ་མི་རྣམས་རྐང་ཐང་དུ་ལར་འགོ་སྲིད་ན་རྟ་གླས་
ནས་ཅི་བྱེད། ཁོ་ཚོ་རྐང་ཐང་དུ་འགྲོ་སྲིད་དམ། དངོས་གནས་ཁ་མཚར་
རེད་ཡ། དེ་ནས་རྟ་ལྕག་གིས་ཡང་དང་བསྐྱར་དུ་འབྲབ་པར་བྱེད། སྲབ་
མདའ་ཤེད་ཀྱིས་འཐེན། ད་དུང་སྙིང་ལ་གཟེར་བའི་སྐད་ཆ་བཤད་དེ
“དུད་འགྲོ་སྒྱིད་ལུག་མྱུར་མོར་སོང་།”ཞེས་ཟེར་བ་དང་ད་དུང་ང་ཚོ་
ལ་ལྕག་གིས་འབྲབ་སྲིད། སྐབས་དེར་ངལ་དུབ་དང་བློ་ཕམ་ཡིད་ཆད་
ཀྱིས་མནར་ཡོད་ལ། འོན་ཀྱང་སྔར་བཞིན་ལེ་བདའ་དང་འཁང་ར་ཅི་
ཡང་མེད་པར་བྱ་བ་ཧུར་གྱིས་བསྒྲུབས།
མེ་འཁོར་བསྐོར་བ་ལྟ་བུའི་ཆིབས་སྒྱུར་བྱེད་ཐབས་འདི་གང་ལ་
སྡུ་ནའང་ལུས་ཤུགས་ཆེར་འདོན་དགོས་ལ། འདི་འདྲའི་ཤིང་རྟ་འདེད་
མཁན་གྱི་ཁ་ལོའི་འོག་ནས་ང་དབྱིན་ལེ་བཅུ་མ་གཏོགས་བགྲོད་མི་
ཐུབ། རྟ་ལ་ཆ་རྒྱུས་ཟབ་ཡོད་ཅིང་ཁ་ལོ་སྒྱུར་ཤེས་པའི་མིས་ཁ་ལོ་བྱས་
ཚེ་དབྱིན་ལེ་ཉི་ཤུ་ལྷག་ལ་བསྐྱོད་ཐུབ་ལ་ལུས་ཤུགས་ཀྱང་དེ་འདྲ་འདོན་
མི་དགོས། ད་དུང་དེ་ལས་གཞན་ཞིག་ནི། ཐུར་དུ་འགྲོ་སྐབས་ལམ་ཇི་
འདྲ་གཟར་རུང་། ཁོ་ཚོས་ཤིང་རྟའི་འཁོར་སྒག་འགོག་མི་སྲིད། དེའི་
རྐྱེན་གྱིས་ནམ་རྒྱུན་དོན་རྐྱེན་འབྱུང་བཞིན་ཡོད། ཡང་འགའ་རེས་
སྒོག་སྒོ་བསྒགས་རུང་རི་འདབས་སུ་ཐོན་རྗེས་འཁོར་སྒག་ལྷོད་རྒྱུ
བརྗེད་འགྲོ། དོན་དག་འདི་ལྟ་བུ་ཐེངས་གཅིག་ག་ལ་ཡིན། སྐབས་དེར།
ངས་འཁོར་སྒག་བསྒགས་ཡོད་པའི་ཤིང་རྟ་ཞིག་དྲུད་ནས་ལ་རྗེས་མ་
དེའི་དཀྱིལ་དུ་སླེབས་དུས་ཤིང་རྟ་འདེད་མཁན་གྱིས་འཁོར་སྒག་ལྷོད་
མེད་པ་དྲན་སོང་། དེ་དག་ནི་རྟ་ལ་མཚོན་ན་དཀའ་བ་ཆེན་པོ་སྤྱོད་
དགོས་པ་རེད། ལན་བྷིན་གྲོང་ཁྱེར་གྱི་སྐྱེས་པ་དེ་དག་སྐུ་དྲག་དག་དང་
མི་འདྲ། ཐོག་མར་རྟ་དལ་མོ་དང་བརྟན་པོར་འགྲོ་རུ་འཇུག་ལ། ཡིན་
ནའང་རྟ་ར་ལས་མ་བུད་གོང་། རྟ་ལ་བང་རྒྱུགས་བྱེད་དུ་འཇུག ཁོ་ཚོ་
འདུག་བསམ་དུས་ལྕག་གིས་བྲབས་ནས་སྲབ་མདས་ཤེད་ཀྱིས་འཐེན་
པ་རེད། ཁོ་ཚོའི་བྱ་བྱེད་ཧ་ཅང་དྲག་པོ་ཡིན། ལམ་ལ་གཡས་གཡོན་
མེད་པ་འདྲ།
ངས་གསལ་ལེར་དྲན་པ་ནི་དཔྱིད་དུས་ཀྱི་མཚན་མོ་ཞིག་ལ། ང་
དང་རོའོ་རེ་ཕྱི་ནས་ཉིན་གང་བོར་བརྒྱུགས༼རཱོ་རཱེ་ནི་ང་དང་མཉམ་དུ་
ཤིང་རྟ་འདྲུད་མཁན་ཡིན༽གཤིས་རྒྱུད་འཇམ་ཞིང་གཞུང་རྒྱུད་དྲང་
བའི་རྟ་ཞིག་ཡིན། ཤིང་རྟ་འདེད་མཁན་ཧ་ཅང་བཟང་ལ། ངེད་གཉིས་ལ་
སེམས་ཁུར་བྱེད། ཆེས་སྤྲོ་སྐྱིད་ལྡན་པའི་ཉིན་གཅིག་ལ་རོལ་པ་ཡིན།
ས་སྲོད་ཀྱི་སྐབས་སུ་ང་ཚོ་ལྡེམ་མྱུར་འཁྱུག་པའི་གོམ་འགྲོས་དང་
བསྡོངས་ནས་ཕྱིར་ལོག།
མདུན་གྱི་གཡོན་ཕྱོགས་སུ་དཀྱོགས་མཚམས་ཤིག་ཡོད། ང་ཚོ་
འགྲོ་ལམ་གྱི་ཤིང་རར་ཐག་ཧ་ཅང་ཉེ། ལམ་ཞེང་ཆེ་བས་ཤིང་རྟ་འདེད་
མཁན་གྱིས་ངེད་གཉིས་འདུག་ཏུ་མ་བཅུག་ང་ཚོ་དཀྱོགས་མཚམས་
དེར་ཐོན་དུས་མདུན་ཕྱོགས་ཀྱི་རི་ངོས་ནས་ཤིང་རྟ་ཞིག་ང་ཚོའི་ཕྱོགས་
སུ་རྒྱུག་ཡོང་བ་ཐོས་ཐུབ། ཤིང་ར་མཐོ་དྲགས་པས་ངས་ཅི་ཡང་མཐོང་
མི་ནུས། འོན་ཀྱང་། ཅུང་མ་འགོར་བར་ང་ཚོ་དང་ཐོ་བརྒྱབ་བྱུང་།
ལས་བཟང་བ་ཞིག་ལ་ང་ཤིང་རའི་འགྲམ་ནས་བསྡད་ཡོད། འོན
ཀྱང་རཱོ་རེ་འཁོར་སྒམ་གྱི་ཉེ་སར་ཡོད་པས་ཁོ་ལ་སྲུང་སྐྱོབ་བྱེད་ཐུབ་
པའི་དངོས་པོ་ཞིག་མེད། ཤིང་རྟའི་འཁོར་སྒམ་ཁོའི་བྲང་གཞུང་ལ་
བརྒྱབ། ཁོས་འཚེར་སྐད་འཁྱར་འཁྱོར་ཞིག་བསྒྲགས། རྣམ་པ་དེ་ནི་
ངའི་ཚེ་གང་བོར་བརྗེད་མི་སྲིད། ཤིང་རྟ་འཁོར་སྒམ་གྱི་སྦྲེལ་ཐག་ཆད་
ནས་རྟ་གཅིག་གི་ཨོང་མགོ་ཐང་བརྒྱབ་འདུག མ་གཞི་རྟ་འདི་ང་དང་
རྟ་ར་གཅིག་རེད། དེ་ནི་ན་གཞོན་རྣམས་ཀྱིས་འཁོར་སྒམ་ཆེ་བ་དྲུད་
ན་དགའ་བོ་བྱེད་པའི་འཁོར་རྟ་ཞིག་རེད།
ཤིང་རྟ་འདེད་མཁན་དེ་ནི་ཉེན་ཁ་བརྒྱུད་ཅིང་ཉམས་མྱོང་མེད་
པའི་གཞོན་ནུ་ཞིག་རེད། ཁོས་ཐ་ན་རང་ཉིད་ལམ་གྱི་གཞོགས་གང་དུ་
འགྲོ་དགོས་པའང་མི་ཤེས་ལ་ཤེས་ཀྱང་དོ་སྣང་མི་བྱེད།
རཱོ་རཱེ་སྙིང་རེ་རྗེ། ཁོའི་ཁ་ཤ་གས་ནས་ཁྲག་མཚམས་མི་ཆད་པར་
བཞུར། ཁོ་ཚོས་བཤད་ན་གལ་ཏེ་རྨ་ཁ་འདི་ལས་ཅུང་ཆེ་ན་ཚེ་སྲོག་ལ་
ཉེན་ཁ་ཡོད་ཟེར། དངོས་གནས་ལས་ངན་ནང་གི་ལས་བཟང་རེད་ཟེར།
རཱོ་རཱེ་ཡི་རྨ་ཁ་དུས་ཡུན་རིང་བོ་ཞིག་འགོར་རྗེས་གཞི་ནས་སོས་
སོང་། དེའི་རྗེས་ནས་ཁོ་རྡོ་སོལ་འདྲུད་ས་ཞིག་ལ་བཙོང་། ངོས་གཟར་
བའི་རི་སྒང་དང་ལ་རིང་བརྒལ་ནས་རྡོ་སོལ་དྲུད་པའི་སྡུག་བསྔལ་རྟ།
ཡིས་མ་གཏོགས་སུས་ཀྱང་མི་ཤེས། སྔོན་ཆད་ངས་འདི་འདྲའི་སྣང་
ཚུལ་ཞིག་མཐོང་མྱོང་། རྟ་ཡིས་འདྲུད་ཚད་ལས་བརྒལ་བའི་ཤིང་རྟ་
འཁོར་ལོ་གཉིས་དྲུད་ནས་ཐུར་དུ་འབབ་བཞིན་ཡོད། འོན་ཀྱང་འཁོར་
སྒག་བསྒགས་མེད། ད་ལྟ་དྲན་ན་དངོས་གནས་སྐྱི་ཡ་བ་ཞིག་རེད།
རཱོ་རཱེ་རྨས་ཕོག་པའི་རྗེས་སུ། ངས་མིང་ལ་ཕེ་སྣེ་ཟེར་བའི་རྒོད་
མ་ཞིག་དང་མཉམ་དུ་ཤིང་རྟ་དྲུད་པ་ཡིན། མོ་ངའི་འགྲམ་གྱི་རྟ་ར་རུ་
བསྡད་ཡོད། མོ་གཟུགས་སྟོབས་ཧ་ཅང་ཆེ། ཚུགས་ཀ་ཡང་མཛེས་པོ་
འདུག སྤུ་ཁ་ཁམ་སྨུག་གི་ཐོག་ཁྲ་ཐིག་འགའ་རེ་ཡོད། རྔོག་མ་དང་རྔ་
མ་ཚང་མ་སྨུག་ནག་ཡིན། མོའི་གདུང་རྒྱུད་དེ་འདྲ་གཙང་མ་ཞིག་མིན་
རུང་། ལྟོས་བཅས་ཀྱིས་ཕྱིའི་ལུས་གཟུགས་མཛེས་པོ་ཡོད་ལ། གཤིས་
རྒྱུད་ཀྱང་ཧ་ཅང་འཇམ་ལ་མིའི་ཁ་ལ་ཉན་པ་ཞིག་གདའ། འོན་ཀྱང་
མོའི་མིག་མདངས་ལ་སེམས་ཁྲལ་གྱི་ཉམས་ཤིག་མངོན་འདུག དཀའ་
ལས་གང་མང་ཞིག་མྱང་ཡོད་པ་ཤེས་ཐུབ། ཐོག་དང་བོར་མོ་དང་ལྷན་
ཏུ་ཕྱི་རུ་སོང་པས་མོའི་གོམ་སྟབས་ཅུང་ཙམ་མཚར་བོ་ཞིག་ཡིན་པ་
ཚོར། བལྟས་ཚོད་ཀྱིས་མོ་རེ་དལ་རེ་མྱུར་གྱིས་རྒྱུག་པ་འདྲ་མོད་སྔོན་
ལ་གོམ་པ་འགའ་སྤོས་རྗེས་ཡང་མདུན་དུ་གོམ་གང་མཆོང་པ་རེད།
མོ་དང་མཉམ་དུ་ཤིང་རྟ་འདྲུད་ན་ཧ་ཅང་མི་བདེ་བར་སྣང་། ངེད་
གཉིས་ཕྱིར་ཐོན་རྗེས། ངས་མོར་དོན་ངོ་མ་རྒྱུ་རྐྱེན་ཅི་ཞིག་གིས་ཁྱེད་ཀྱི་
གོམ་པ་སྤོ་ཚུལ་འདི་འདྲའི་ཡ་མཚན་དང་ཐབས་སྡུག་ཞིག་ཏུ་གྱུར་པ་
རེད་ཅེས་དྲིས།
“ཨ”། མོའི་བཤད་སྟངས་དེ་འདྲ་བདེ་མོ་ཞིག་མིན་པར། ངེས་
རང་གི་གོམ་འགྲོས་ཧ་ཅང་ཐབས་སྡུག་ཞིག་ཡིན་པ་ཤེས་ཡོད། འོན་
ཀྱང་། ང་ལ་བྱ་ཐབས་བྲལ། འདི་ངའི་རྐང་བ་ཅུང་ཐུང་བ་ལས་ངའི་
ནོར་འཁྲུལ་མིན། ང་ཡང་ལངས་ཡོད་དུས་ཁྱོད་དང་ཕལ་ཆེར་གཅིག་
འདྲ་ཡིན། འོན་ཀྱང་ཁྱོད་ཀྱི་རྐང་བ་ངའི་རྐང་བ་ལས་སོར་གསུམ་གྱིས་
རིང་བར་འདུག་པས། ཁྱོད་ཀྱི་གོམ་འགྲོས་ངའི་གོམ་འགྲོས་ལས་རིང་
ལ་སོང་བའང་མགྱོགས། ཁྱོད་ཀྱིས་ལྟོས་དང་ང་ཡང་དེ་འདྲ་ཆགས་མི་
བསམ་ལ་དངོས་གནས་རང་ལ་ཡང་ཕྲ་ཞིང་རིང་བའི་རྐང་ལག་བཞི་
ཡོད་ན་ཅི་མ་རུང་། ངའི་སྐྱོན་ཆ་ཚང་མ་རྐང་བ་ཐུང་བ་ལས་བྱུང་བ་
རེད“ཅེས་རེ་ཐག་ཆད་པའི་སྒོ་ནས་བཤད།
“འོན་ཀྱང་། ཁྱོད་ནི་འདི་འདྲའི་གཟུགས་སྟོབས་ཆེ་ལ་ཞི་ཞིང་དུལ་
བས་འདི་ལྟ་བུ་ཞིག་ཇི་ལྟར་ཆགས་པ་ཡིན།”
“འོ། ཁྱོད་ཀྱིས་ལྟོས་དང་། མི་རྣམས་ཀྱིས་ནམ་ཡང་རྟ་སོང་བ་ཧ་
ཅང་མགྱོགས་ན་བསམ་ཡོད། གལ་ཏེ་ཁོའི་རྟ་གཞན་གྱི་རྗེས་མ་ཆོད་
ན་ལྕག་གིས་མཚམས་མ་བཞག་པར་བྲབ་སྲིད། དེའི་ཕྱིར་ཅིས་ཀྱང་
རྟ་གཞན་པ་རྣམས་ཀྱི་རྗེས་ཆོད་དགོས་པས་འདི་ལྟ་བུའི་གོམ་སྟབས
རྫོབ་པོ་ཞིག་གོམས་སོང་། འོན་ཀྱང་ང་དེ་སྔོན་འདི་འདྲ་ཞིག་མིན་ཏེ།
ང་བདག་པོ་དང་པོའི་ལྷན་དུ་ཡོད་དུས། ང་སོང་བ་ཧ་ཅང་ཚུལ་ལྡན་ཡིན།
 དེར་མ་ཟད། ཁོ་རྟ་ལ་ཞོན་སྐབས་ཀྱང་དེ་འདྲའི་བྲེལ་འཚབ་
མེད། ཁོ་ནི་གྲོང་གསེབ་ཀྱི་ཡེ་ཤེས་ཆོས་པ་ཞིག་ཡིན་ལ། སེམས་རྒྱུད་
ཧ་ཅང་བཟང་། ཁོ་ཆོས་ཁང་གཉིས་ཀྱི་བར་ནས་འགྲོ་འོང་བྱེད་དགོས་
ལ༑ ད་དུང་དོན་དག་མང་བོ་ཞིག་བསྒྲུབ་དགོས། འོན་ཀྱང་ཁོས་ནམ་
ཡང་ང་དལ་མོར་སོང་རུང་གཅར་རྡུང་དང་གཤེ་གཤེ་གང་ཡང་བྱེད་མ་
མྱོང་། ཁོས་ང་ལ་ཧ་ཅང་གཅེས། འོན་ཀྱང་། ཁོ་དེ་རུ་ཁ་བྲལ་ནས་གྲོང་
ཁྱེར་ཆེན་པོ་ཞིག་ཏུ་འགྲོ་དགོས་པས་ང་ཞིང་བ་ཞིག་ལ་བཙོང་བ་རེད།
ད་ལྟ་ང་ལ་རེ་བ་ཞིག་ཡོད་པ་ནི་ཁོ་ཡོད་སར་ལོག་རྒྱུ་དེ་ཡིན།”
“ཁྱོད་ཀྱིས་ཀྱང་ཤེས་གསལ་རེད། ཞིང་བ་རེ་འགའ་ནི་ཧ་ཅང་
བཟང་། ཡིན་ནའང་ཞིང་བ་དེ་ནི་མི་ཧ་ཅང་སྡུག་པོ་ཞིག་རེད། ཁོས་
རྟ་བཟང་བ་ཞིག་ཇི་ལྟར་གསོ་སྐྱོང་བྱས་ནས་ཤིང་རྟ་འདྲུད་པར་ཁ་
ཡ་མི་བྱེད་པར་མགྱོགས་ཚད་ལ་གཙིགས་ཆེན་བྱེད་པ་རེད། ང་གང་
མགྱོགས་ངང་རྒྱུག་ཀྱང་། ཁོས་ད་དུང་ངའི་གོམ་འགྲོས་དལ་དྲགས་
འདུག་བསམ་ནས་ང་ལ་ལྕག་གིས་བྲབས་པས་ངའི་འགྲོ་སྟངས་འདི་ལྟ་
བུ་ཞིག་ཆགས་པ་རེད། ཚོང་ལ་འགྲོ་བའི་ཉིན་དེ་གའི་མཚན་མོར། ཁོ་
ནམ་རྒྱུན་མགྲོན་ཁང་ནས་ཡུན་རིང་དུ་འདུག་ངེས། ཡང་ང་ལ་ཞོན་
ནས་ལམ་ཧྲིལ་བོར་བྱ་འཕུར་བ་ལྟར་བརྒྱུགས་ནས་ཡུལ་ལ་ལོག"
“སྨག་ནག་པའི་མཚན་མོ་ཞིག་ལ་ཁོ་ནམ་རྒྱུན་དང་འདྲ་བར་
ང་ལ་ཞོན་ནས་བྱ་འཕུར་བ་ལྟར་ཁྱིམ་དུ་ལོག གློ་བུར་དུ་འཁོར་ལོ་
དངོས་པོ་ཞིག་ལ་ཐོགས་ནས་འཁོར་སྒམ་སར་ལོག་པ་དང་ཁོའང་ས་
ལ་གཡུགས། དཔུང་བ་སྐྱི་བཤུས་བཏོད་འདུག ངས་ད་དུང་རྩིབ་རུས་
འགའ་བཅག་ཡོད་པར་སྙམ། གང་ལྟར་དེ་ནི་ང་ཆེས་མཐའ་མཇུག་ཁོ་
དང་ལྷན་དུ་བསྡད་པ་ཡིན་རུང་ཡིད་ཕང་བའི་བསམ་པ་ཞིག་གཏན་
ནས་མ་བྱུང་། འོན་ཀྱང་། ཁྱོད་ཀྱིས་ལྟོས་དང་། གལ་ཏེ་མི་ཚང་མས
ཤིང་རྟ་མགྱོགས་ན་བསམ་པས་ང་ལ་མཚོན་ན་གང་ལ་ཕྱིན་ཀྱང་
གཅིག་པ་རེད། ངས་སེམས་སྟེང་ནས་རང་གི་རྐང་བ་འདི་རིང་བོ་ཞིག་
ཡོད་ན་བསམ་བྱུང"ཟེར།
ང་ཉམ་ཆུང་བའི་ཕེ་བྷེའི་ཆེད་དུ་སེམས་པ་སྐྱོ་བོ་བྱུང་ཡང་སེམས་
གསོ་བྱ་ཐབས་བྲལ། རྒྱུ་མཚན་གོམ་པ་ཐུང་བའི་རྟ་དག་གོམ་པ་རིང་
བའི་རྟའི་རྗེས་ཆོད་དཀའ་བ་ངས་ཤེས་ཡོད། ཁོ་ཚོས་རྒྱུན་དུ་ལྕག་གི་
སྡུག་བསྔལ་མྱངས་དགོས་མོད། འོན་ཀྱང་ཕན་ཐོགས་ཅི་ཡང་མེད།
མོས་ནམ་རྒྱུན་དུ་འཁོར་ལོ་བཞི་ཅན་གྱི་ཤིང་རྟ་འདྲུད་བཞིན་ཡོད།
འོན་ཀྱང་གཤིས་རྒྱུད་འཇམ་པའི་བུད་མེད་དག་གིས་དགའ་བོ་བྱེད།
ཐེངས་དེའི་གཏམ་གླེང་བྱས་ནས་ཉིན་འགའ་འགོར་རྗེས་མོ་བུད་མེད་
གཉིས་ལ་བཙོང་། ཁོ་རང་གཉིས་ཀྱིས་རང་གི་ཤིང་རྟ་འདེད་དགོས་པས་
བདེ་འཇགས་ཡིན་ཞིང་ཡིད་རྟོན་རུང་བའི་རྟ་ཞིག་རྙེད་པ་རེད། རྗེས་
མར་གྲོང་གསེབ་ནས་ངས་མོ་ཐེངས་འགའ་རིག་མྱོང་། དེ་དུས་མོའི་
གོམ་སྟབས་ཀྱང་ཧ་ཅང་བརྟན་བརླིང་ཡིན་ལ། བལྟས་ཚོད་ཀྱིས་མིག་
ལའང་མཛེས། མོས་འདི་ལྟ་བུའི་གནས་མལ་བཟང་བོ་ཞིག་རྙེད་པར་
ང་དགའ་བོ་བྱུང་ཡོད་ལ། འདི་ནི་མོར་ཐོབ་འོས་པ་ཞིག་ཀྱང་ཡིན།
ཕེ་གྷེ་སོང་བའི་རྗེས་སུ་རྟ་གཞན་པ་ཞིག་གིས་མོའི་ཚབ་བྱས་
པ་དང་ཁོ་རང་ལོ་ན་ཧ་ཅང་གཞོན། འོན་ཀྱང་སྙིང་སྟོབས་ཆུང་ལ་
འདྲོགས་སླ་བས་མིང་ངན་པ་ཞིག་ཀྱང་ཐོགས་ཡོད། རྒྱུ་མཚན་དེའི་
རྐྱེན་གྱིས་སྔོན་མའི་གནས་ཡུལ་བཟང་བོ་དེ་དང་ཁ་བྲལ་སོང་བ་ཡིན།
ངས་ཁོ་ལ་ཅིའི་ཕྱིར་འདི་འདྲའི་སྙིང་སྟོབས་ཆུང་བ་ཡིན་ཞེས་དྲིས།
“ང་རང་གིས་ཀྱང་གསལ་བོར་མི་ཤེས། ང་ཆུང་དུས་ནས་སྙིང་
སྟོབས་ཧ་ཅང་ཆུང་།ཐེངས་མང་བོ་ཞིག་ལ་སྐྲག་དངངས་སྐྱེ་མྱོང་། གལ་
ཏེ་ངས་དངོས་པོ་ཡ་མཚན་ཅི་ཞིག་མཐོང་ཚེ་ཕར་འཁོར་ནས་བལྟས་
བ་ཡིན། ཡིན་ནའང་སྐབས་འདིར་བདག་པོས་རྒྱུན་དུ་ང་ལ་ལྕག་
གིས་བྲབས། འདིས་ང་རང་དངངས་སྐྲག་སྐྱེས་སུ་འཇུག ངས་བསམ་
པར་གལ་ཏེ་ཁོས་ང་ལ་མདུན་ཕྱོགས་ཀྱི་དངོས་པོས་གནོད་མི་སྐྱེལ་
བ་རིག་ཏུ་བཅུག་ཚེ། ང་དེ་འདྲའི་སྐྲག་སླ་བ་ཞིག་མིན་པར་རིམ་གྱིས་
ལོབས་པར་འགྱུར་ངེས། ཉིན་ཞིག་ལ། ཁོ་དང་ལོ་ན་བགྲེས་པའི་མི་
དྲག་གཉིས་མཉམ་དུ་ཤིང་རྟར་བསྡད། གློ་བུར་དུ་ངའི་མདུན་དུ་ཤོག་བུ་
ཞིག་ཁུར་ཡོང་། ང་སྐྲག་དངངས་ཀྱིས་མདུན་དུ་མཆོང་། ངའི་བདག་
པོས་ནམ་རྒྱུན་དང་འདྲ་བར་ང་ལ་ལྕག་གིས་བྲབས། སྐབས་དེར་མི་
དྲག་གིས་སྐད་ཆེན་པོས“མ་རེད། ཁྱེད་ཀྱི་རྟའི་སྙིང་སྟོབས་ཆུང་བས་
གཅར་མི་འོས། ཏག་ཏག་ཁོས་སྙིང་སྟོབས་ཆུང་བས། དངངས་སྐྲག་
སྐྱེས་སླ་བ་རེད། ཁྱོད་ཀྱིས་འདི་ལྟར་བྱས་ན་ཁོ་ཚོ་ལྷག་ཏུ་སྐྲག་སྲིད་
ལ༑ སྙིང་སྟོབས་ཀྱང་ལྷག་ཏུ་ཇེ་ཆུང་ལ་འགྲོ་སྲིད། དེ་བས་ངས་བསམ་
ན་མི་ཚང་མ་ངའི་བདག་པོ་ལྟ་བུ་ཞིག་མ་རེད། ངས་རང་ཉིད་མ་སྐྲག་
ན་བསམ། འོན་ཀྱང་། གལ་ཏེ་རྟའི་གནས་ཚུལ་དངོས་ལ་རྒྱུས་ལོན་
མ་བྱས་ན། ཁོས་གང་ཞིག་བདེ་འཇགས་དང་གང་ཞིག་ཉེན་ཁ་ཡིན་
པ་ཇི་ལྟར་ཤེས། ང་རང་ཉིད་ཆ་རྒྱུས་ཡོད་པའི་དངོས་པོ་ལ་གཏན་ནས་
དངངས་སྐྲག་སྐྱེས་མ་མྱོང་། ང་གཞིས་ཀ་ཞིག་ནས་ནར་སོན་པ་ཡིན།
དེ་རུ་ཤ་བ་མང་བོ་འཚོ་སྡོད་བྱས་ཡོད། ང་ཚོ་ཕན་ཚུན་ལ་ཆ་རྒྱུས་ཟབ་
མོ་ཡོད་ལ་འོ་ཆུ་འདྲེས་པ་ལྟ་བུར་གྱུར་ཡོད། “ཡིན་ནའང་ཁོ་ཚོ་དུས་
རྒྱུན་མཐོང་བ་ཞིག་མིན། ཚོར་བ་སྐྱེན་པའི་རྟ་མི་ཉུང་བ་ཞིག་ཁོ་ཚོར་
སྐྲག་པ་ངས་ཤེས་ཡོད། ཤ་བ་གསོས་ཡོད་པའི་ཕྱུགས་ར་དེ་བརྒྱུད་དུས་
གནམ་ལྡིང་ས་ལྡིང་བྱེད་པ་རེད”ཅེས་ཟེར།
ངས་རང་གི་གྲོགས་པོའི་བཤད་པ་ཚང་མ་དོན་དངོས་ཡིན་པ་
ཤེས། ནར་མ་སོན་པའི་རྟེའུ་འདི་དག་ང་ཆུང་དུས་ཀྱི་བདག་པོ་གྷི་རེའེ་
དང་སྐུ་ངོ་གྷོར་ཉྙིན་ལྟ་བུའི་བདག་པོ་བཟང་བོ་ཞིག་ལ་འཕྲད་པར་སྨོན་
ལམ་འདེབས།
མཚམས་ལན་རེར་ང་ཚོར་ཡང་རྟ་ལ་བྱང་ཆ་ཡོད་པའི་ཤིང་རྟ་
འདེད་མཁན་ལ་ཐུག་སྲིད། ཡིད་ལ་དྲན་པ་ཞིག་ལ་ཉིན་ཞིག་གི
་ཞོགས་པར་ང་ལ་འཁོར་སྒམ་ཡང་མོ་ཞིག་སྤྲད་ནས་ཕལ་ཋི་ནེ་སྲང་ལམ་
བརྒྱུད་ནས་ཁྱིམ་ཚང་ཞིག་གི་སྒོ་ཁར་ཁྲིད། མི་དྲག་གཉིས་ནང་ནས་
ཕྱིར་ཐོན། གཟུགས་རིང་དེ་ངའི་མདུན་དུ་ཡོང་ནས་སྲབ་དང་མཐུར་ལ་
ཞིབ་ལྟ་ཞིག་བྱས་ཤིང་ལག་པས་འཁོར་སྒམ་སྒུལ་ཙམ་བྱས་ནས་སྤྲད་
པ་འོས་འཚམ་ཡིན་མིན་ལ་བལྟས།
ཁོས་རྟ་པ་ལ་་ཁྱོད་ཀྱི་རྟ་འདི་ལ་སྦྲེལ་ཐག་དགོས་སམ” ཞེས་དྲིས།
ཁོས་བཤད་པར། འོ། ཕལ་ཆེར་སྦྲེལ་ཐག་མེད་ཀྱང་སོང་བ་ལྟོས་
བཅས་ཀྱིས་བཟང་། “ཁོ་ཡང་བྱ་དངོས་ལ་ཚོར་བ་རྣོན་པོ་ཡོད། ལུས་
སྟོབས་རྒྱས་ནས་ཡོད་ལ་སྐྱོན་ཆ་གཅིག་ཀྱང་མེད། འོན་ཀྱང་མི་རྣམས་
རྒྱུན་དུ་སྦྲེལ་ཐག་རྒྱག་པར་དགའ་བོ་ཡོད་པ་འདྲ་་ཟེར།
ཡང་མི་དྲག་ན་རེ “ང་དེ་ལ་དགའ་བོ་མེད། རབ་ཡིན་ན་དེ་བླངས་
ནས་སྲབ་མདའ་བཞག་སྟེ་ཁ་ལ་བདེ་མོ་བྱས་ན་ལམ་ཐག་རིང་བོ་
བསྐྱོད་པར་ཕན་ཐོགས་ཡོད། དེ་འདྲ་ཨེ་རེད།” མི་དྲག་གིས་དེ་ལྟར་
བཤད་ཞོར། ངའི་རྒྱབ་ལ་བྱིལ་བྱིལ་འགའ་བྱས། ཁོ་གཉིས་ཤིང་རྟར་བུད་
དེ་སྲབ་མདའ་འཐེན། ངས་ད་བར་དུ་ད་དུང་ཡིད་ལ་ཝ་ལེར་འཆར་བ་
ནི་ཁོས་ང་ལ་ཁ་ལོ་བསྒྱུར་བ་ནི་དེ་འདྲའི་ཟོར་ཡང་བ་ཞིག་ཡིན། ཁོས་
སྲབ་མདའ་འཐེན་ཙམ་བྱས་པ་དང་ལྕག་གིས་སྐུལ་ཙམ་བྱས་ནས་ང་
ཚོ་ལམ་ལ་ཆས།
ངའི་མགོ་ཡར་དགྱེ་ཞིང་ཚད་ལྡན་གྱི་གོམ་པ་སྤོས་ནས་ལམ་དུ་
ཞུགས། ང་ལ་ཞོན་མཁན་དེ་ནི་ཆིབས་ཁ་བསྒྱུར་བར་འཇོན་པ་ཞིག་
ཡིན་པ་རྟོགས། འདས་ཟིན་གྱི་ལོ་ཟླ་ཕྱིར་ལྡོག་པ་དང་འདྲ་བར་ང་ལ་
དགའ་སྤྲོ་ཚད་མེད་སྐྱེ་རུ་བཅུག །ང་མི་དྲག་འདིའི་བློར་ཧ་ཅང་འབབ་
བཞིན་ཡོད། ཁོ་རྟ་སྒའི་སྟེང་ལ་ཞོན་ནས་ཐེངས་འགར་ཚོད་ལྟ་བྱས།
ཁོའི་གྲོགས་པོ་འདིས་ཡིད་རྟོན་རུང་ཞིང་མཛའ་གཅུགས་ལྡན་པའི་
རྟ་ཞིག་བཞོན་རྟ་རུ་བླུ་འདོད་ཡོད་པ་རེད། དེའི་རྐྱེན་གྱིས་ཁོས་ངའི་
བདག་པོར་ང་གཞན་ལ་བཙོང་བར་ཐབས་ཤེས་སྣ་ཚོགས་འཐེན། དེའི་
ཕྱིར་དབྱར་དུས་སུ་ང་རང་སྐུ་ཞབས་བྷའེ་རེའེ་ལ་བཙོང་།

ལེའུ་ལྔ་བ།

ངའི་བདག་པོ་གསར་བ་མི་རྐྱང་ཞིག་ཡིན། ཁོ་བྷ་ཐི་གྲོང་ཁྱེར་དུ་
གཏན་སྡོད་བྱས་ཡོད། ས་དེ་རུ་ཚོང་ལས་མང་བོ་གཉེར་ཡོད། སྨན་པས་
ཁོ་ལ་རྟར་ཞོན་ནས་ལུས་པོ་སྦྱོང་བརྡར་བྱོས་ཞེས་བཤད་ཡོད་པས་
ཁོས་ང་ཉོས་པ་རེད།
ཁོས་རང་ཁྱིམ་དང་ཐག་མི་རིང་བའི་ས་ནས་རྟ་ར་ཞིག་དང་མིང་
ལ་ཧྥེལ་ཆིར་ཟེར་བའི་རྟ་པ་ཞིག་གླས་པ་རེད། བདག་པོས་རྟ་གསོ་སྐྱོང་
བྱེད་མི་ཤེས་ཀྱང་ང་ལ་ཧ་ཅང་བཟང་། སྤྱིར་ན་ངས་འཚོ་བ་བཟང་བོ་
ཞིག་རོལ་ཆོག འོན་ཀྱང་། བདག་པོས་གནད་དོན་འགའ་རེར་དོ་སྣང་
མ་བྱས། ཁོས་ང་ལ་ཆེས་བཟང་བའི་རྩྭ་སྐམ་དང་ཡུག་པོ། སྲན་ཕྱེ། གྲོ་
སྦུན། ད་དུང་སྲན་མ་དང་རྩྭ་སྔོན་ཉོས་ཡོད། རྟ་བས་དགོས་ཟེར་བ་དག་
བདག་པོས་ཚང་མ་ཉོས། ངས་བདག་པོས་དེ་ལྟར་འདམ་བཞིན་པ་ཐོས།
དེའི་རྐྱེན་གྱིས་ངས་བསམ་པར་ར་གཟན་ཆས་བཟང་པོ་རེག་ནས་འཚོ་
བ་སྐྱིད་པོ་ཞིག་རོལ་ཐུབ་པར་སྙམ།
དང་ཐོག་ཡོད་ཚད་ཧ་ཅང་རྒྱུན་ལྡན་ཡིན། ངས་རང་གི་རྟ་པ་རྟ་
བདག་སྐྱོང་བྱེད་པར་མཁས་པ་ཤེས་ཡོད། ཁོས་རྟ་ར་ལ་གཙང་དག་དང་
རླུང་རྒྱུ་བ་སོགས་རྒྱུན་འཁྱོངས་བྱས་ལ། ངའི་ལུས་ཧྲིལ་བོ་གཙང་མར་
བཀྲུས། ཁོ་ཧ་ཅང་གཤིས་འཇམ་ཞིག་ཡིན། ཁོ་སྔོན་ཆད་བྷ་ཐི་གྲོང་
ཁྱེར་ནས་མགྲོན་ཁང་ཆེན་པོ་ཞིག་གི་རྟ་པ་བྱས་མྱོང་། རྗེས་ནས་དེ་རུ་
བྱ་བ་མ་ལས་པ་རེད། ད་ལྟ་ཁོ་རང་གིས་སིལ་ཏོག་དང་སྔོ་ཚོད་བཏབ་
ནས་བཙོང་བ་དང་། ཁོའི་ཆུང་མས་ཁྱིམ་བྱ་དང་རི་བོང་གི་རིགས་
བཙོང་བ་རེད། དུས་ཡུན་ཅུང་ཙམ་འགོར་རྗེས། ཟས་ཐུན་རེ་རེའི་ཡུག་
པོ་སྔོན་ཆད་ལས་ཉུང་བ་ཤེས་ལ་ནང་དུ་གྲོ་ཤུན་མང་བོ་བསྲེས་ཡོད།
ཡུག་པོ་ཇེ་ཉུང་ནས་ཇེ་ཉུང་རེད། སྔོན་མའི་བཞི་ཆའི་གཅིག་ཀྱང་མེད།
བསྟུད་མར་གཟའ་འཁོར་འགའ་དེ་ལྟར་ཟོས་རྗེས་ངའི་ལུས་སྟོབས་དང་
རྣམ་རིག་ཚང་མ་སྔོན་ཆད་ལས་མར་ཆག གཟན་ཆས་དེ་དག་ཧ་ཅང་
མངར་ཆ་ཆེ་ཡང་འབྲུ་རིགས་མ་ཟོས་ན་ལུས་སྟོབས་རྒྱུན་འཁྱོངས་
བྱེད་ཐབས་བྲལ། ངས་ལེ་བདའ་བྱེད་ཐབས་དབེན་ལ། མི་གཞན་ལ་
ཤེས་སུ་འཇུག་པའི་ཐབས་ཡང་མེད། དེ་ནས་འདི་ལྟར་ཟླ་ངོ་གཉིས་
ཙམ་ལ་རྒྱུན་འཁྱོངས་བྱས། ང་ཡ་མཚར་བ་ཞིག་ལ་བདག་པོས་གཏན་
ནས་ཚོར་ཀྱིན་མེད་པ་དེ་རེད། ཉིན་ཞིག་གི་ཕྱི་དྲོར་བདག་པོས་ང་
ཞོན་ནས་གྲོང་གསེབ་ཀྱི་གྲོགས་པོ་ཞིག་ལ་བལྟ་རུ་སོང་། ཁོ་ནི་བརྗིད་
ཉམས་ལྡན་པའི་བདག་པོ་ཞིག་རེད། ཝེལ་ཟི་ལ་འགྲོ་བའི་རྒྱ་ལམ་གྱི་
འགྲམ་དུ་བསྡད་ཡོད། ཞིང་བདག་འདིས་མིག་མདའ་གཅིག་གིས་རྟའི་
བཟང་ངན་འབྱེད་ཐུབ། ཁོས་བདག་པོར་འཚམས་འདྲི་ཞིག་བྱས་ཤིང་།
ཁ་བརྡ་ལབ།
“བྷའེ་རེའེ། ངས་བལྟས་ན། རྟ་འདི་ལ་ཐོག་དང་བོར་མཐོང་བའི་
རྣམ་རིག་དེ་མི་འདུག ཁོའི་ལུས་པོ་མི་བཟང་ངམ།”
“རེད་ཡ། ངས་ཀྱང་དེ་ལྟར་བསམ་བཞིན་ཡོད། ཁོར་དངོས་གནས་
སྔོན་ཆད་ཀྱི་རྣམ་རིག་དེ་མི་འདུག རྟ་པས་ང་ལ་སྟོན་དུས་རྟའི་དབང་
བོ་རྟུལ་བོར་ཆགས་སྲིད་ལ། ཤ་ཤེད་ལྷུང་སྲིད་ཟེར། ངས་བསམ་ན་ཡང་
དེ་ལྟར་རེད།་བདག་པོས་དེ་ལྟར་ལན་བཏབ།
“སྟོན་ཁ…འོན་ཀྱང་། ད་དུང་ཟླ་བརྒྱད་པའི་ཚེས་མགོ་རེད།
གལ་ཏེ་སྟོན་ཁ་ཐོན་པ་ཡིན་རུང་འདི་འདྲ་ཞིག་ག་ལ་ཡིན། ཁྱོད་ཀྱིས་
དོན་དངོས་སུ་ཁོ་ལ་ཅི་ཞིག་བླུད་པ་ཡིན།”
བདག་པོས་ཁོ་ལ་དོན་གྱི་བརྒྱུད་རིམ་བཤད། ཞིང་བདག་གིས་
དལ་གྱིས་མགོ་བོ་གཡུག་ཞོར་དུ་ང་ལ་རེག་ཙམ་བྱས།
“ངས་ཁྱོད་ཀྱི་འབྲུ་རིགས་སུས་ཟོས་པ་མི་ཤེས། གྲོགས་པོ་ལགས།
གལ་ཏེ་རྟས་ཟོས་པ་ཡིན་ན། དངོས་གནས་ཧ་ལས་འགྲོ། ཁོ་རྒྱུག་ན་
མགྱོགས་སམ།”
“དངོས་གནས་མགྱོགས་པོ་མི་འདུག"
“དེས་ན་ཁྱོད་ཀྱི་ལག་པ་འདིར་ཞོག་དང་།"ཟེར་ནས་ངའི་རྐེ་དང་
དཔུང་བར་བཞག ཁོ་རྩྭ་རྐྱང་ཟོས་པའི་རྟ་དང་འདྲ་བར་བརླན་ཞིག་
བཟུང་འདུག རྗེས་ཕྱོགས་རྟ་ར་ལ་མཉམ་འཇོག་བྱེད་པའི་གསལ་བརྡ་
བཏང་བ་ཡིན། ང་མི་གཞན་ལ་དོགས་པ་ཟ་རྒྱུར་སུན་པོ་ཡོད། གནམ་
རྒན་མའི་བཀའ་དྲིན་ལ་ང་རང་གི་ལག་གཡོག་པར་ཡིད་ཆེས་ཟབ་
མོ་ཡོད། ཁོ་ཚོ་གང་དུ་ཡོད་ཀྱང་ང་དོགས་པ་ཟ་བའི་གནས་ལུགས་
མེད། འོན་ཀྱང་། འདི་འདྲའི་ངོ་ཚ་མེད་པའི་ཁྱི་སྐྱག་དག་གིས་དུད་འགྲོ་
ལྐུགས་པའི་བཟའ་ཆས་བརྐུས་པ་རེད། ཁྱོད་ཀྱིས་རྩད་གཅོད་གསལ་
པོ་ཞིག་བྱོས། “ཁོས་རང་གི་ལག་གཡོག་དེ་ལ་ངག་བཅོལ་བྱས་ཏེ་རྟ་
འདི་ལ་ཡུག་པོ་གང་འདོད་ལྟར་ཟ་རུ་ཆུགསས"ཟེར།
“དུད་འགྲོ་ལྐུགས་པ་རེད།”རེད།དུད་འགྲོ་ང་ཚོ་དངོས་གནས་
ལྐུགས་པ་རེད། གལ་ཏེ་ངས་སྐད་ཆ་བཤད་ཤེས་ཚེ། ཡུག་པོ་གང་དུ་
སོང་བ་བདག་པོར་ཞུས་ཆོག ངའི་རྟ་པ་དེ་ནམ་རྒྱུན་ཞོགས་པའི་དུས་
ཚོད་དྲུག་པའི་སྟེང་རྟ་ར་དུ་ཐོན་ཞིང་། བྱིས་པ་ཆུང་ཆུང་ཞིག་ཁྲིད་ཡོད།
ལག་ཏུ་ནམ་ཡང་ཁ་ལེབ་ཡོད་པའི་སླེ་བོ་ཞིག་བཟུང་ཡོད། བྱིས་པ་དེ་
རང་གི་ཨ་ཕར་འགྲོགས་ནས་རྟ་ཆས་ཉར་བའི་ཁང་མིག་ཏུ་འགྲོ། དེ་རུ་
འབྲུ་རིགས་ཉར་ཡོད། ངས་སྒོ་སྲུབས་ནས་ཁོས་ཉར་ཚགས་བྱས་པའི་
འབྲུ་རིགས་ནང་ནས་ཡུག་པོ་བླངས་ཏེ་ཁུག་མ་ཞིག་ཏུ་བཅུག་སྟེ་འགྲོ་
བ་མཐོང་།
ཡང་ཉིན་ལྔ་དྲུག་གི་རྗེས་ཀྱི་ཞོགས་པ་ཞིག་ལ། ཏག་ཏག་བྱིས་
པ་དེ་འགྲོ་རྩིས་བྱེད་སྐབས་རྟ་ར་གི་སྒོ་ཆེན་ཕྱེས་ཏེ་ཉེན་རྟོག་པ་ཞིག་
ནང་དུ་ཡོང་། ཁོས་བྱིས་པ་དེའི་དཔུང་པ་ནས་དམ་པོར་བཟུང་སྟེ་འབྲོ་
རུ་མ་བཅུག དེར་མཐུད་ནས་ཡང་ཉེན་རྟོག་པ་ཞིག་ནང་དུ་ཡོང་ནས་
སྒྲོར་ཟྭ་བརྒྱབ། “ང་ཚོ་ཁྱོད་ཀྱི་ཨ་ཕའི་རི་བོང་གི་གཟན་ཆས་ཡོད་སར་
ཁྲིད”ཅེས་ཟེར།
བྱིས་པ་སྐྲག་ནས་ངུས་བྱུང་། ཁོ་འབྲོ་ཐབས་མ་བྱུང་བར་ཉེན་རྟོག་
པ་ཁྲིད་ནས་འབྲུ་རིགས་ཀྱི་སྒམ་ཡོད་སར་ཁྲིད། ཉེན་རྟོག་པས་དེ་རུ་
ཁུག་མ་སྟོང་བ་ཞིག་རྙེད་བྱུང་། བྱིས་པའི་སླེ་བོའི་ནང་གི་གཟན་ཆ
དང་ཨ་ན་མ་ན་རེད།
སྐབས་དེར། ཧྥེལ་ཆིལ་གྱིས་ཏག་ཏག་ངའི་རྐང་བ་བཀྲུ་བཞིན་
ཡོད་པ་ཉེན་རྟོག་པས་མཐོང་། ཞུ་བ་ཇི་ལྟར་བྱས་ཀྱང་མཇུག་མཐར་
མངག་གཏོང་ཁང་དུ་བསྐྱལ་ལ་བྱིས་པ་ཡང་ལྷན་དུ་ཁྲིད་སོང༌། རྗེས་
ནས་གོ་ཐོས་ལྟར་ན། བྱིས་པ་ཉེས་པ་མེད་པས་ཕྱིར་བཏང་བ་དང་ཁོའི་
ཨ་ཕ་ཟླ་ངོ་གཉིས་ལ་བཀག་སྡོམ་བྱས།

ལེའུ་དྲུག་པ།

བདག་པོས་ཉེ་ལམ་རྟ་པ་འོས་འཚམ་ཞིག་མ་རྙེད། ཉིན་འགའི་
རྗེས་སུ་རྟ་བ་གསར་བ་ཞིག་གཞི་ནས་སླེབས་སོང་། ཁོ་ནི་གཟུགས་
སྟོབས་ཆེ་ཞིང་བཞིན་རས་མཛེས་པའི་གསར་བུ་ཞིག་རེད། གལ་ཏེ་རྟ་
པ་ནི་རྫུན་སྐྱ་ཞིག་རེད་ཟེར་ན། ཨར་ཧྥི་རེ་བྷི་སི་མེར་ཁི་ནི་མི་དེ་འདྲ་
ཞིག་རེད། ཁོ་ང་ལ་ཧ་ཅང་བཟང་། ང་ལ་གཏན་ནས་མནར་གཅོད་
བྱས་མ་མྱོང་། དོན་དངོས་སུ་བདག་པོ་ང་ལ་བལྟ་རུ་ཡོང་དུས་ཁོས་ང་
ལ་བྱིལ་བྱིལ་དང་འཕྲུག་འཕྲུག་བྱེད་པ་རེད། ཁོས་ང་ཕྱི་ལ་ཁྲིད་ཐེངས་
རེར་སྔོན་ལ་རྔ་མ་དང་རྔོག་མ་ཆུ་ཡིས་གཙང་མར་བཀྲུ་བ་ཡིན། རྨིག་
པའི་སྟེང་དུ་སྣུམ་བྱུགས་ནས་བལྟས་ཚོད་ཀྱིས་རྣམ་རིག་ཡོད་པར་
བྱེད། འོན་ཀྱང་ང་ལ་རྐང་བ་བཀྲུ་བ་འམ་རྨིག་པར་ཞིབ་གཤེར་བྱེད་པ།
ཡང་ན་ངའི་ལུས་བཀྲུ་བ་གང་བྱས་ཀྱང་ཁོས་ང་རང་བཞོན་པ་ཞིག
གི་འདུ་ཤེས་བཟུང་བ་ལས། སྲབ་ལ་བཙའ་ཆགས་པ་དང་རྟ་སྒ་བརླན་
པར་བྱས་ཡོད་པ། ཡང་ན་རྙེད་སྲ་མོ་ཆགས་པ་གང་ལའང་ཁ་ཡ་མི་
བྱེད། ཨར་ཧྥི་རེ་བྷི་སི་མེར་ཁི་ཡིས་རང་ཉིད་ཀྱི་གཟུགས་བྱད་ཡག་པོར་
བརླམས་ནས་དུས་ཚོད་མང་ཆེ་བ་ཞིག་ལ་རྟ་ཆས་བཞག་པའི་ཁང་
མིག་ཏུ་མེ་ལོང་ལ་བལྟས་ནས་སྐྲ་དང་ཁ་སྤུ། གོང་མདུད་བསྣོགས་ནས་
འདུག བདག་པོས་ཁོ་དང་ཁ་བརྡ་བྱེད་པའི་སྐབས་སུ། ཁོས་རྒྱུན་དུ"རེད་
ལགས་སྐུ་ཞབས་་ཞེས་ཚིག་གཅིག་བཤད་ནས་ཞྭ་མོ་ཐེངས་ཤིག་རེག་
ནས་གུས་ལུགས་སྟོན་པ་ཡིན། ཚང་མས་ཁོ་ནི་ན་གཞོན་ཡ་རབས་
ཤིག་ཏུ་བསམ་ཡོད། སྐུ་ཞབས་བྷའེ་རེའེ་ཡང་རང་ཉིད་འདི་ལྟ་བུའི་རྟ་
བ་ཞིག་ལ་འཕྲད་པར་སྤྲོ་བ་ཆེན་པོ་སྐྱེས་ཡོད། འོན་ཀྱང་ངས་བསམ་
པར་ཁོ་ནི་རང་ཆེ་རང་མཐོ་དང་སྒྱིད་ལུག་བྱེད་མཁན་གྱི་གསར་བུ་
ཞིག་ཡིན། རྟར་མནར་གཅོད་མ་ཐེབས་པ་ནི་དངོས་གནས་དོན་བཟང་
ཞིག་ཡིན། འོན་ཀྱང་། ང་ཚོ་ལ་མཁོ་བ་ནི་འདི་ཙམ་ག་ལ་ཡིན་། ཉལ་
ས་ཧ་ཅང་ཁོལ་ཡངས། གལ་ཏེ་ཁོ་ཚེགས་ཡང་ཞིག་ཡིན་ཚེ། གཙང་
སྦྲ་གྲལ་དག་བྱས་ཚེ་ལྷག་ཏུ་སྐྱིད་ངེས། ཁོས་གཏན་ནས་མལ་གདན་
དུ་བྱས་པའི་གྲོ་སོག་ཕྱིར་མི་འཁྱེར། གྲོ་སོག་ལ་དྲི་ངན་འཐུལ་འདུག
མཁའ་དབུགས་བཙོག་པོ་དེས་ངའི་མིག་སྐྲངས་ཤིང་ན་ཟུག་ཆེ་བ་དང་
ཡི་ག་ཡང་ཆུང་དུ་ཕྱིན།
ཉིན་ཞིག་ལ། བདག་པོ་རྟ་ར་དུ་ཡོང་ནས་བཤད་པར“ཨར་ཧྥི་རེ་
བྷཻ༑ རྟ་ར་གི་དྲི་མ་འདི་འདྲའི་སྟུག་པས་ཁྱོད་ཀྱིས་ཆུ་ཞིག་བརྒྱབ་ན་མི་
ཆོག་གམ། ནང་གཙང་མ་ཞིག་བྱོས་དང།”
“འོ། སྐུ་ཞབས་་ཁོས་ཞྭ་མོ་རེག་ཙམ་བྱས་ཏེ།" གལ་ཏེ་ཁྱོད་དགའ་
བོ་ཡོད་ན་ངས་དེ་ལྟར་བསྒྲུབ་ཆོག། སྐུ་ཞབས། འོན་ཀྱང་དེ་ལྟར་བྱས་
སྐུ་ཞབས་རྟའི་ཉལ་སར་ཆུ་བརྒྱབ་ན་རྟ་འཁྱག་
སྲིད་པས། སྐུ་ཞབས། ངས་ཁོ་ལ་གནོད་པ་སྐྱེལ་མི་རུང་། འོན་ཀྱང་ཁྱེད་
ཀྱིས་དེ་ལྟར་སྒྲུབ་བསམ་ན་ངས་ཁྱེད་ཀྱིས་བཤད་པ་ཇི་བཞིན་བསྒྲུབ་
ངེས། སྐུ་ཞབས།
བདག་པོས “འོ། ངས་དྲོས་འཁྱག་ལ་གཏོང་མི་བསམ། འོན་
ཀྱང་། རྟ་ར་ནང་གི་དྲི་མ་དེ་དངོས་གནས་བཙོག་པོ་ཞིག་རེད། ཁྱེད་
ཀྱིས་བསམ་ན་ས་འོག་གི་སྦུ་གུ་འགག་སོང་བ་ཡིན་ནམ།”
“རེད་ཡ། སྐུ་ཞབས་ཁྱེད་ཀྱིས་ང་ལ་གསལ་འདེབས་བྱས་པ་རེད།
ངས་མཚམས་ལན་རེར་ས་འོག་གི་སྦུ་གུའི་དྲི་མ་ཚོར་ཐུབ། ཕལ་ཆེར་
ས་འོག་གི་སྦུ་གུ་ལ་གནད་དོན་བྱུང་བ་འདྲ།"
“དེས་ན་མྱུར་བར་རྡོ་བཟོ་བ་ཞིག་བཙལ་ནས་ཅི་ཞིག་བྱུང་བར་
ལྟོས"ཞེས་བཤད།
“རེད་ལགས། བདག་པོ་ལགས། ང་ད་སྒྲུབ་ཏུ་འགྲོ་ཟེར།
རྡོ་བཟོ་སླེབས་སོང་། ཁོས་སོ་ཕག་འགའ་བཀོག་རྗེས། དངོས་པོ་
གཅིག་གིས་ཀྱང་ས་འོག་སྦུག་གུ་བཀག་མེད། དེ་ནས་ཁོས་བྱེ་མ་སྟེང་
དུ་སྤུངས་རྗེས། བདག་པོའི་ལག་ནས་ཤེ་ལིང་དོང་ཙེ་ལྔ་ཁྱེར་ནས་བུད་
སོང་། འོན་ཀྱང་། མཁའ་དབུགས་སྔོན་དང་འདྲ་བར་སྣོམ་དཀའ། དེ་
ནི་ཆེས་སྡུག་པོ་མིན། རྨིག་པ་མཉེན་མོར་གྱུར། བདག་པོས་་ངས་རྟ་
འདི་ལ་ཅི་བྱུང་བ་མི་ཤེས། ཁོས་ད་ལྟ་གོམ་པ་སྤོ་དུས་དེ་འདྲའི་བརྟན་
པོ་མེད་ལ། ངས་སྐབས་སྐབས་སུ། ཐ་ན་ཁོ་ཐང་ལ་འགྱེལ་བར་ཡང་
སེམས་ཁྲེལ་བྱེད་དགོས།
“རེད་ཡ། སྐུ་ཞབས། ངས་ཁོ་ཕྱི་རུ་ཁྲིད་ནས་འགྲོ་དུས། ངས་ཀྱང་
གནད་དོན་དེ་ཚོར་བྱུང་། ཨལ་ཧྥི་རེ་བྷི་ཡིས་དེ་ལྟར་ལན་བཏབ།
དོན་དངོས་སུ་ད་ལྟ་ཁོས་ང་ཁྲིད་ནས་འགུལ་བསྐྱོད་བྱེད་དུ་མི་
འགྲོ། བདག་པོ་སྐབས་རེར་ཧ་ཅང་བྲེལ་འཚབ་ཆེ། ང་བཞོན་ནས་ཕྱི་རུ་
འགྲོ་ཁོམ་མེད་ཚེ་ང་བསྟུད་མར་རྟ་ར་ནས་ཉིན་འགའ་ལ་ལངས་ནས་
འདུག་དགོས། རྐང་ལག་འགུལ་བསྐྱོད་བྱེད་པའི་གོ་སྐབས་མེད། ངས་
ཉིན་རེར་ལས་ཀ་ལྕི་མོ་ལས་བཞིན་ཡོད་པ་དང་འདྲ་བར་གཟན་ཆ
ཧ་ཅང་འཛོམས་པོ་ཡིན། དེ་ནི་ངའི་ལུས་པོའི་བདེ་ཐང་ལ་གནོད་སྐྱེལ་
སྲིད་དེ། ངའི་ལུས་པོའི་ལྗིད་ཚད་ཡར་འཕར་མགོ་བརྩམས། དབང་
བོའང་རྟུལ་བོར་གྱུར། ཐེངས་འགར་ཚ་བརྒྱབ་ནས་ལུས་སེམས་གཉིས་
ཀ་མི་བདེ་བ་བྱུང་། ཨལ་ཧྥིར་བྷི་རང་སྣང་ཆེ་བ་མ་ཟད་ཤེས་རྨོངས་
ཤིག་ཡིན། ཁོས་ང་ལ་ལུས་ཀྱི་ཚ་གྲང་སྙོམས་ཐུབ་པའི་རྩྭ་ཆས་དང་གྲོ་
སྦུན་གཏན་ནས་མི་སྟེར། འགུལ་སྐྱོད་མ་བྱས་པ་དང་ཟ་མ་སྣ་གཅིག་
ཟས་པས་ངས་སྨན་གྱི་རིལ་བུ་དང་སྨན་ཆུ་མི་འཐུང་ཀ་མེད་བྱུང་། དེ་
དག་མིད་དུས་དངོས་གནས་བཟོད་དཀའ་བ་ཞིག་ཡིན།
ཉིན་ཞིག་ལ། ང་བདག་པོར་འགྲོགས་ནས་ཕྱི་རུ་འགྲོ་དུས། ངའི་
རྨིག་པ་མཉེན་མོར་གྱུར་ཡོད། ངས་བདག་པོ་ཁུར་ནས་བཏིང་ཚར་མ་
ཐག་པའི་རྡོ་ལམ་བརྒྱུད་ནས་འགྲོ་སྐབས་ཐེངས་གཉིས་ཙམ་ལ་རྐང་སྣེ་
རྡོ་ལ་ཐོགས། བདག་པོ་ལན་སི་རྣོན་བརྒྱུད་ནས་མཁར་ནང་དུ་འཛུལ་
མ་ཐག་སྒོ་ཕྱུགས་སྨན་པ་ཞིག་བཙལ་ནས་བསྟེན།
མི་དེས་ངའི་རྨིག་པ་རེ་རེ་བཞིན་བརྟག་གཤེར་བྱས་རྗེས་ལག་
པའི་སྟེང་གི་ས་རྡུལ་སྤྲུགས་ཙམ་བྱེད་ཞོར་དུ “རྟ་འདིའི་རྨིག་པ་མཉེན་
ཚད་རྒྱས་པ་ཧ་ཅང་ཚབས་ཆེན་རེད། གལ་ཏེ་ཁྱོད་ཀྱིས་རྟ་སང་ཉིན་
འདི་རུ་ཁྲིད་ཡོང་བར་འཐད་པ་ཡིན་ན་ངས་ཁོའི་རྨིག་པར་གསོ་
བཅོས་བྱ། ཞོར་དུ་ཁྱོད་ཀྱི་རྟ་པ་ལ་སྨན་འདི་དག་ཇི་ལྟར་བཀོལ་དགོས་
པ་གསལ་བཤད་བྱ།"”
ཉིན་གཉིས་པར། ངའི་རྨིག་པ་རྩ་བ་ནས་གཙང་མར་བཀྲུས་ཤིང་
སྨན་ཆུ་ནང་དུ་སྦངས་པའི་གསེང་ལ་རས་བརྫངས། གོ་རིམ་ཧྲིལ་བོར་
ང་ལ་མི་བདེ་བ་ཚད་མེད་ཅིག་སྦྱིན།
སྨན་པས་ཉིན་རེ་བཞིན་རྟ་ར་ནང་གི་རྩྭ་གདན་ཕྱི་རུ་བླངས་ནས་
ཉི་མར་ལྡེ་དགོས་ལ་ས་ངོས་གཙང་མ་ཕྱགས་དགོས་ཞེས་ཟེར། ངའི་
རྨིག་པ་སངས་དྲག་ཏུ་མ་སོང་བའི་སྔོན་ལ་གྲོ་སྦུན་དང་རྩྭ་ཆས་བཟའ་
བ་ལས་འབྲུ་རིགས་མང་བོ་ཟ་མི་རུང་འདི་འདྲའི་བདག་སྐྱོང་ལེགས་
པོའི་འོག་ངའི་ནད་སོས་པ་ཧ་ཅང་མགྱོགས། སྐུ་ཞབས་བྷའེ་རེའེ་ཐེངས་
གཉིས་ལ་རང་གི་རྟ་པས་མགོ་བསྐོར་པས། ཡིད་སེམས་གཏིང་ནས་
ཆད་དེ། རྗེས་སུ་རྟ་མི་གསོ་བའི་ཐག་བཅད། གལ་ཏེ་དགོས་མཁོ་ཡོད་
ཚེ་གཅིག་གླ་རུ་འགྲོ་ཟེར། དེའི་རྐྱེན་གྱིས་ངའི་རྨིག་པའི་སྟེང་གི་རྨ་ཁ་
ཡོངས་སུ་དྲག་རྗེས། ང་ཡང་མི་གཞན་ཞིག་ལ་བཙོང་།

ཁག་གསུམ་པ།

འགྲིག་པ་ཡིན་ན་མུ་མཐུད་དུ་སྒྲུབ་ཐུབ་དགོས། ནོར་བ་ཞིག་
ཡིན་ན་བསྒྲུབ་མི་རུང་། མི་བཟང་གིས་གང་ལྟར་ཐབས་ཤེས་ཤིག་
འཚོལ་ཐུབ།

ལེའུ་དང་བོ།

རྟའི་ཁྲོམ་ར་ནི་ཅི་ཡང་མེད་པའི་མི་དག་ལ་མཚོན་ནས་བཤད་ན་
ཧ་ཅང་སྤྲོ་བ་ཡོད་པའི་ས་ཆ་ཞིག་ཡིན་པ་གདོན་མི་ཟ། ཅི་ལྟར་བཤད་
ཀྱང་། དེ་ནས་དངོས་པོ་མང་བོ་ཞིག་མཐོང་ཐུབ་པ་ཡིན།
རྟའི་ཁྲོམ་ར་རུ། གྲོང་གསེབ་ནས་ཐོན་པའི་ལོ་ན་རྒས་རྒྱུ་མེད་
པའི་རྟ་རྣམས་གྲལ་སྒྲིག་ནས་ཡོད་ལ། ཁོ་ཚོ་བརླན་ཁུལ་དང་ཁ་བྲལ་
མ་ཐག་ཡིན། ལུས་སྤུ་རིང་བོ་ཚོམ་བུ་ཚོམ་བུ་བྱས་ནས་ཡོད་ལ། ཝེལ་
ཤི་ཡི་རྟ་སུག་ཐུང་དག་རེད། སོ་སོའི་གཟུགས་པོ་རྐང་མགྱོགས་དང་
འདྲ་བ་རེད། ད་དུང་ཤིང་རྟ་འདྲུད་པའི་རྟ་བརྒྱ་ཤོག་ཡན་ཡོད། རྟ་འགའ་
རེའི་རྔ་མ་ལན་བུ་བསླས་ནས་སྐུད་པ་དམར་པོ་ཞིག་གིས་བསྡམས་
ཡོད། ད་དུང་རྟ་མང་བོ་ཞིག་ང་དང་འདྲ་བར་ངང་རྒྱུད་འཇམ་ཤིང་མིག་
ལ་མཛེས། སྟབས་མ་ལེགས་པར་དོན་དག་ཅི་བྱུང་བ་མི་ཤེས་མོད་
སྐྱོན་ཆ་ཅུང་ཟད་རེ་ཡོད། ལ་ལར་དབུགས་ལེན་པར་གནད་དོན་ཡོད་
ལ་དེ་མིན་ན་གནད་དོན་གཞན་པ་རེ་མངའ་བས་་འབྱོར་འབྲིང་གྲལ་
རིམ་དུ་ལྷུང་བ་རེད། ན་ཚོད་དར་བའི་རྟ་འགའ་རེ་ཡོད་ལ། ལུས་ཕུང་
ཧ་ཅང་བཟང་། ལས་ཀ་ཅི་ཞིག་ཡིན་རུང་ལས་ཐུབ། མི་རྣམས་ཀྱིས་ཁོ་
ཚོའི་སྲབ་མདའ་འཐེན་པའི་སྐབས་སུ་གོམ་སྟབས་བརྟན་པོ་དེ་གཞན་
ལ་མངོན་པ་ཡིན། རྟ་ཡང་ཞོར་དུ་རྒྱུག འཁོར་ནས་རྟའི་ཚོང་རའི་ལྟག་
རྒྱབ་ཏུ་ཐོན་དུས་སྔར་བཞིན་སྙིང་རྗེ་བའི་རྟ་དག་མཐོང་ཐུབ། ཁོ་ཚོ་
དངོས་པོ་ལྗིད་མོས་མནན་ནས་པུས་མོའི་ཚུགས་དྲང་མོར་བྱེད་ཐབས་
བྲལ། གོམ་གང་སྤོས་ན་རྐང་བ་རྗེས་མ་འདར་སིག་སིག་བྱེད། དེ་རུ་ད་
རུང་ཉམ་ང་བའི་རྟ་རྒན་མང་བོ་ཡོད། མ་མཆུ་མར་ལ་བསྣར་ཞིང་རྣ་བ་
ལྟག་རྒྱབ་ཏུ་ལོག་ནས་འཚོ་བའི་ཁྲོད་དགའ་སྤྲོ་དང་རེ་བ་ཅི་ཡང་མེད་
པ་འདྲ། རྟ་ལ་ལ་ཤ་ཤེད་ཧ་ཅང་ཞན་པས་ཁོ་ཚོའི་རྩུབ་རུས་རེ་རེའང
གསལ་བོར་མཐོང་ཐུབ། ད་དུང་རྟ་ལ་ལའི་རྒྱབ་དང་དཔྱི་མགོའི་སྟེང་
དུ་སྔོན་ཆད་ཀྱི་རྨ་ཁ་ཡོད། ཡིད་སྐྱོ་བའི་རྣམ་པ་འདི་དག་རེ་རེ་བཞིན་
མཐོང་དུས་ང་ཚོ་སྐྱོ་བས་མནར། རྒྱུ་མཚན་ནམ་ཞིག་གི་ཚེ་ན་རང་
ཉིད་ཀྱང་འདི་ལྟ་བུར་ཆགས་སྲིད་པས་ཡིན།
རྟའི་ཁྲོམ་ར་རུ། མི་རྣམས་ཀྱིས་རིན་གོང་གཏམ་པ་ཡིན། ཚོང་
བས་རིན་གོང་མཐོན་པོར་འགོད་པ་ཡིན་ལ། ཉོ་མཁན་གྱིས་དམའ་
མོར་གཅོག་པ་ཡིན། གལ་ཏེ་རྟས་རང་ཉིད་ཀྱི་ཤེས་པ་ཚང་མ་བཤད་
ཐུབ་ཚེ། ངས་བཤད་འདོད་པ་ནི། ཇི་འདྲའི་གྲུང་བོ་ཞིག་ཡིན་ཀྱང་རྟ་
བཙོང་ས་རུ་རྫུན་གཏམ་དང་གཡོ་སྒྱུ་ཁྲམ་གསུམ་རྟོགས་ཐབས་མེད།
ང་ནི་ཤ་ཤེད་རྒྱས་པའི་རྟ་གཉིས་གསུམ་ཞིག་དང་མཉམ་དུ་བཞག
བལྟས་ཚོད་ལ་ང་ཚོ་ཚང་མ་སྤྱོད་སྒོ་ཆེ་བའི་རྟ་མཆོག་རྐྱང་རྐྱང་ཡིན།
སྐུ་ཞབས་མང་པོ་ཡོང་སྟེ་ང་ཚོར་བལྟས། ངའི་པུས་མོར་ཆག་སྐྱོན་བྱུང་
བའི་རྨ་ཁ་ཞིག་ཡོད། ངའི་བདག་པོས་སྐུ་ཞབས་དེ་ཚོར། དེ་ནི་སྔོན་
ཆད་ཅིག་ལ་ང་རྟ་རའི་ནང་ནས་འདྲེད་བརྡར་ཤོར་བ་ལས་བཞག་པའི་
རྨ་ཁ་ཆུང་ངུ་ཞིག་རེད་ཅེས་མནའ་བསྐྱལ་ཡང་། ཁོང་ཚོས་ངའི་པུས
མོ་བཅག་ཡོད་པ་མཐོང་སྐབས་ང་ལ་རྒྱབ་ཀྱིས་ཕྱོགས་ནས་བུད་འགྲོ།
ཁོང་ཚོས་དུས་རྒྱུན་རྟ་བཟང་ངན་ལ་བརྟག་ཞིབ་བྱེད་པའི་བརྒྱུད་
རིམ་བཞིན། དང་ཐོག་ངའི་ཁ་གདང་དུ་བཅུག་སྟེ་ལྟ་བ་དང་། གཉིས་
པར་མིག་ལ་ལྟ། དེ་ནས་མགོ་ནས་རྐང་པའི་བར་དུ་རེག་ལ། དེས་ངའི་
ཤ་གསེང་རུས་གསེང་ལ་ཟུག་པའི་ཚོར་བ་རྩུབ་པོ་ཞིག་སྟེར། དེའི་
འཕྲོར་ངའི་གོམ་འགྲོས་ལ་བརྟག
བརྟག་ཞིབ་དེ་དག་གི་བརྒྱུད་རིམ་ཁྲོད་དུ་མི་སོ་སོའི་ཀུན་སྤྱོད་
ལས་མངོན་པའི་མི་འདྲ་བའི་ཆ་དེ་ནི་ངོ་མ་ཡ་མཚན་པ་ཞིག་རེད།
མི་འགའ་རེས་ང་ཚོ་ནི་ཤིང་སྐམ་ཞིག་གི་སར་བཞག་སྟེ། སྤྱོད་པ་
རྩུབ་ཅིང་། ང་ཚོས་མཉམ་མ་བཞག་པའི་སྐབས་སུ་གློ་བུར་གློ་བུར་ལ་
ལག་འཇུ་བར་བྱེད་ལ། ཡང་འགའ་རེས་ནི་སྔོན་ལ་ང་ཚོར་ཆོག་མཆན་
ཞུས་ཏེ་ལག་ཧ་ཅང་འཇམ་པོས། ང་ཚོའི་ལུས་སྟེང་ལ་བྱིལ་བྱིལ་བྱེད།
ངས་རྟ་ཉོ་མཁན་དེ་དག་གིས་རང་ཉིད་ལ་བཟུང་བའི་ཀུན་སྤྱོད་ལས།
ཁོང་ཚོར་རྒྱུས་ལེགས་པོ་ཞིག་ལོན་ཡོད་པ་ནི་བརྗོད་མ་དགོས་པ་ཞིག་
རེད།
ཁོང་ཚོའི་ནང་གི་མི་གཅིག་ངའི་སྣང་བར་ཧ་ཅང་འགྲོ། ངས་
བསམ་པར། གལ་ཏེ་ཁོས་ང་ཉོས་སོང་ན་ང་དགའ་འོས་པ་ཞིག་རེད་
སྙམ་ཡོད། ཁོང་ནི་བལྟས་ཚོད་ཀྱིས་འདྲ་ཆགས་པོ་ཞིག་མིན་ལ། ཁོ་
རང་ཚོས་ཁོ་རང་ཚོར་ངོས་འཛིན་བྱེད་པའི། མི་སྐད་ཅོར་ཚ་བོ་དང་
ཧར་པོ་དེ་འདྲའི་རིགས་ཤིག་ཀྱང་མིན། ཁོང་ནི་སྐུ་གཟུགས་ཐུང་ཡང་
མི་ཚུགས་ཀ་ཅན་ཞིག་ཡིན་ལ། གཤིས་སྤྱོད་འཚབས་པོ་ཞིག་ཡིན།
ཁོང་གིས་ང་ལ་ལག་ཐུག་པའི་མོད་ལ།ངས་ཁོང་ནི་རྟ་ལ་འགྲོགས་
འདྲིས་དང་རྒྱུས་མངའ་ཆེ་བ་རྟོགས་བྱུང་། དེ་ཡང་ཁོང་ནི་སྨྲས་ན་ངག་
འཇམ་ཞིང་། མིག་མདངས་ལས་བྱམས་བརྩེ་དང་སྤྲོ་ཉམས་ཤིག་ངང་
གིས་མངོན་གྱིན་འདུག སྐད་ཆ་འདི་འདྲ་ཞིག་བཤད་ན་ཁྱད་མཚར་
ཞིག་ཡིན་སྲིད་དེ། ཁོང་གི་ལུས་སྟེང་དུ་ཨ་རག་རྙིང་པ་དང་ཐ་མ་ཁ་
སོགས་ཀྱི་དྲི་མི་བྲོ་བ་མ་ཟད། ད་ལྟ་རང་རྩྭ་ཁང་ལས་ཐོན་པ་ལྟ་བུའི་
གཙང་ཞིང་གསར་བའི་དྲི་ཞིམ་ཞིག་འཐུལ་ཡོད་པ་དེས། ང་རང་དབང་
མེད་པར་ཁོང་གི་ཕྱོགས་སུ་འཐེན་འགྲོ། ཁོང་གིས་ང་ལ་རིན་གོང་
དབྱིན་སྒོར་ཉེར་གསུམ་སྤྲད་ཀྱང་བདག་པོས་དང་ལེན་མ་བྱས་པས།
ཁོང་བུད་སོང་། ངས་ཁོང་གི་རྗེས་སུ་ཅི་ཙམ་བལྟས་ཀྱང་ཁོ་བུད་སོང་།
དེ་ནས་རྣམ་པ་བཙོག་ཅིང་སྐད་མགོ་མཐོ་བའི་མི་ཞིག་ངའི་ཕྱོགས་སུ་
སླེབས། ཁོས་ང་ཉོ་རྒྱུ་རེད་བསམ་ནས་ང་ལ་དངངས་སྐྲག་ཆེན་པོ་བྱུང་
མོད། སྟབས་ལེགས་པ་ཞིག་ལ་ཁོ་ཡང་བུད་སོང་། དེ་ནས་ཚོང་རྒྱག་
པའི་དམིགས་ཡུལ་མེད་པའི་མི་གཅིག་གཉིས་ཤིག་ཀྱང་སླེབས། དེ་
ནས་ཅུང་མ་འགོར་བར། མི་བཙོག་དེ་ཡང་ཕྱིར་སླེབས་ཏེ་དབྱིན་སྒོར་
ཉེར་གསུམ་སྤྲད། སྐབས་འདིར་ཚོང་སྒྲིག་ཚད་རིམ་ཧ་ཅང་ཉེ་ས་ཞིག་
ལ་སླེབས་ཡོད་པས། ངའི་བདག་པོས་ཀྱང་ཁོ་རང་གིས་གང་དགོས་
ཟེར་བ་བཞིན་གོང་ཁུག་རྒྱུ་མ་རེད་བསམ་ནས། སྔར་གྱི་རིན་གོང་ལས་
མར་གཅོག་དགོས་མིན་སྐོར་ལ་བསམ་གཞིག་བྱེད་མགོ་བརྩམས།
ཏག་ཏག་སྐབས་དེར། མིག་ལ་སྐྱ་མདངས་མངོན་པའི་མི་དེ་ཕྱིར་སླེབས་
སོང་། ང་ལ་ཁོང་གི་ཕྱོགས་སུ་འགྲོ་འདོད་ཀྱི་ཚོར་བ་དྲག་པོ་ཞིག་སྐྱེས་
ཏེ༑ ངས་རང་ཉིད་ལ་གཏིང་འཛིན་བྱེད་ཐབས་བྲལ། ཁོའི་བྱམས་བརྩེ་
ལག་ཟུང་གིས་ངའི་གདོང་ལ་བྱིལ་བྱིལ་བྱས། ཁོ་ན་རེ། "ཡ། རྒན་རབས་
པ༑ ངས་བལྟས་ན། འུ་གཉིས་ཀྱིས་ཕན་ཚུན་ལ་གོང་འགྲིག་པ་བྱས་ན་
བཟང་། ངས་ཁྱོད་ལ་དབྱིན་སྒོར་ཉེར་བཞི་སྟེར།” “ཉེར་ལྔ་སྟེར་ན་ཁྱོད་
ཀྱིས་རྟ་ཁྲིད་དེ་རྒྱུགས”དེ་ནས་ངའི་གྲོགས་པོས་སེམས་ཐག་ཆོད་པོས།
“ཉེར་བཞི་དང་ཟུར་བཅུ་ཟེར་བར། “དེ་ལས་ཅུང་ཟད་ཙམ་གྱིས་མང་བ་
སྟེར་མི་ཐུབ་བམ།"
དེ་ནས་བདག་པོས། “ད་འགྲིག་པ་བྱས།” “རྟ་གན་ལ་ཁྱད་ཆོས་
མང་པོ་ཡོད། དམིགས་བསལ་གྱིས། གལ་ཏེ་ཁྱོད་ཀྱིས་ཁོ་གླ་གཏོང་ཤིང་
རྟ་འདྲུད་བྱེད་ལ་བཀོལ་ན། ཁེ་ཕན་ཆེན་པོ་ཡོད་ངེས།"
ངའི་བདག་པོ་གསར་བས། རིན་པ་དེ་མ་ཐག་ཏུ་སྤྲད་རྗེས། ངའི་
མཐུར་ནས་འཇུས་ཏེ་ང་རང་ཚོང་ར་ནས་ཕྱིར་ཁྲིད་དེ་མགྲོན་ཁང་ཞིག་
ཏུ་སོང་། དེར་ཁོས་སྒ་ཞིག་དང་སྲབ་ཅིག་གྲ་སྒྲིག་བྱས་ནས་བཞག་
འདུག དེ་ནས་ཁོས་ང་ལ་ཡུག་པོ་སྤྲད་སོང་། ངས་ཡུག་པོ་ཟ་བཞིན་པའི་
སྐབས་སུ། ཁོ་ངའི་གམ་དུ་བསྡད་ཡོད་ལ། ཁོས་སྐབས་རེར་ཆིག་ལབ་
དང་ལན་རེར་ང་ལ་ཁ་བརྡ་བྱེད་བཞིན་ཡོད། ཆུ་ཚོད་གཅིག་གི་རྗེས་སུ།
ང་ཚོ་ཡིད་དུ་འོང་བའི་གྲོང་གསེབ་ཀྱི་སྲང་ལམ་སོགས་བརྒྱུད་དེ་ལོན་
དྟོན་གྱི་ཕྱོགས་སུ་སྐྱོད་མགོ་བརྩམས། དེ་ནས་ལོན་བྷོན་གྱི་ལམ་ཆེན་དུ་
མ་སླེབས་བར་དུ་ང་ཚོས་འགྲུད་བཞུད་དེ་དལ་གྱིས་རྒྱུན་སྐྱོང་བྱས། ས་
སྲོད་དུ་ང་ཚོ་གྲོང་ཁྱེར་ཆེན་པོ་ཞིག་ཏུ་འབྱོར། སོལ་རླངས་གི་གློག་སྒྲོན་
རྣམས་བསྒྲོན་ཟིན་འདུག གྲོང་ཁྱེར་ཆེན་པོ་འདིར་གཡས་གཡོན་དང་
མདུན་རྒྱབ་གང་དུ་བལྟས་ཀྱང་ལེ་དབར་དང་ལེ་དབར་གྱི་རྒྱང་ཐག་ལ་
བསྲིངས་བའི་སྲང་ལམ་མང་བས། ངས་བསམ་པར། ང་ཚོ་ནམ་ཡང་ལམ་
སྣེ་ལ་སླེབ་རྒྱུ་མ་རེད་སྙམ། མཐར་སྲང་ལམ་ཞིག་བརྒྱུད་སྐབས། ང་ཚོ་གླ་
གཏོང་ཤིང་རྟ་རིང་པོ་ཞིག་བསྡད་ཡོད་པའི་སར་སླེབས། ངའི་བདག་པོས་
དགའ་སྤྲོ་ཡིས་ཁེངས་པའི་ངག་ཅིག་གིས། “གཙོ་འཛིན་ལགས། མཚན་
བདེ་ལེགས”ཅེས་བོས་པར། ཅིག་གིས། “ཨ་རོ་བདེ་མོ། ཁྱོད་ལ་རྟ་བཟང་
པོ་ཞིག་རག་སོང་ངམ།" ངའི་བདག་པོས། “ངས་རང་ཉིད་ཀྱི་ལག་ཏུ་རྟ་
བཟང་པོ་ཞིག་ཡོང་ཡོད་བསམ་ཡོད"དེ་ནས་མི་དེས། “ངས་ཁྱོད་ལ་བཀྲ་
ཤིས་བདེ་ལེགས་ཡོང་བའི་སྨོན་འདུན་ཞུ།" "བཀའ་དྲིན་ཆེ། གཙོ་འཛིན་
ལགས།” དེ་ནས་མི་དེ་མུ་མཐུད་དུ་ལམ་ལ་ཆས། ང་ཚོ་ཅུང་མ་འགོར་བར་
ཟུར་ལམ་ཞིག་ཏུ་བུད་པ་དང་། ལམ་དེའི་ཕྱེད་ཀ་ཙམ་ནས་ང་ཚོ་ཡང་ཧ་
ཅང་དག་པའི་སྲང་ལམ་གཞན་ཞིག་ཏུ་བུད། བལྟས་ཚོད་ལ་དེར་འགྲུལ་
འཁོར་ཁང་པ་དང་རྟ་ར་སོགས་འདུག དེ་ནས་ངའི་བདག་པོས་ང་རང་
ཁང་པ་ཞིག་གི་ཕྱོགས་སུ་ཁྲིད་དེ་སི་བརྒྱབ་པར་སྒོ་ཕྱེ་སོང་། བུ་མོ་ཆུང་
ཆུང་ཞིག་དང་བུ་ཆུང་ཆུང་ཞིག་ཁྲིད་པའི་བུད་མེད་ལོ་གཞོན་ཞིག་ཕྱིར་
བརྒྱུགས་ནས་ཡོང་། ང་བཞོན་མཁན་མར་བབས་པ་དང་ཁོང་ཚོས་དགའ་
དགའ་སྤྲོ་སྤྲོའི་ངང་བསུ་བ་བྱས། “ཧ་རེ། ངའི་བུ་ཆུང་། ད………དེ་ནས………
སྒོ་ཕྱེས་དང་། ཨ་མས་ང་ཚོར་ལྒང་བཞུ་ཁྱེར་ཡོང་ངེས།"དེའི་རྗེས་ཀྱི་སྐར་
མ་འགར་རྟ་ར་ཆུང་ཆུང་ཞིག་ཏུ་ཁོང་ཚོ་ཚང་མ་ངའི་མཐའ་འཁོར་ནས་
བསྡད། “ཨ་ཕ། ཁོ་རྟ་གཡུང་མ་ཞིག་འདུག་གམ།” “འདུག ཇཱ་ལཱེ། ཁོ་ནི་ཁྱོད་
ཀྱི་ཞིམ་ཕྲུག་བཞིན་གྱིས་གཤིས་འཇམ་ཞིག་ཡིན། ཤོག ཁོ་ལ་བྱིལ་བྱིལ་
ཞིག་གྱིས་དང་།་ལག་པ་ཞེད་སྣང་བྲལ་བའི་ལག་པ་ཆུང་ཆུང་དེས། ངའི་
དཔུང་པ་ཧྲིལ་པོར་བྱིལ་བྱིལ་ལན་གཅིག་བྱས་པ་དེ་ནི་ཅི་འདྲའི་སྤྲོ་སྣང་
ལྡན་པའི་ཚོར་བ་ཞིག་རེད་ཨང་། ཨ་མས། “ཁྱོད་ཀྱིས་ཁོའི་རྒྱབ་ཕུར་བའི་
རིང་ལ་ང་སོང་ནས་ཁོ་ལ་སྦུན་པའི་ལྟོ་ཁྱེར་ཡོང།” “དེ་གྱིས། ཕཱ་ལཱེ། དེ་ནི་
ཏག་ཏག་ཁོ་ལ་མཁོ་བ་དེ་རེད། ཁྱོད་ཀྱིས་ང་ལ་ཡང་ཟ་མ་ཞིམ་པོ་ཞིག་གྲ་
སྒྲིག་བྱས་ཡོད་པ་ངས་ཤེས་ཡོད།”

ལེའུ་གཉིས་པ།

ངའི་བདག་པོ་གསར་བའི་མིང་ལ་ལྗར་རེ་མེ་ཡ་བྷར་ཁིར་ཟེར་ལ་
ཚང་མས་ཁོ་ལ་ལྗེ་རཱེ་ཞེས་ཟེར། ངས་ཀྱང་དེ་ལྟར་འབོད་པར་བྱ། ཁོའི་
ཆུང་མའི་མིང་ལ་ཕཱ་ལཱེ་ཟེར་ཞིང་། སྐྱེས་པ་རྣམས་ཀྱིས་ཡིད་སྨོན་བྱེད་
པའི་བཟའ་ཟླ་ཞིག་ཡིན། ལང་ཚོ་སྨིན་ཐག་ཆོད་ཅིང་ཡིད་དུ་འོང་བ་
ཤིག་རེད། སྐྲ་ལོ་རྒྱ་ལྕང་ལོ་མ་དང་མིག་འབྲས་ཐོ་རེངས་སྐར་ཆེན། ད་
དུང་ཡིད་དུ་འོང་བའི་མཆུ་སྒྲོས་ཆུང་ཆུང་ཞིག་ཡོད། བུ་ཆུང་ལོ་བཅུ་
གཉིས་ལ་སོན་ཡོད། གཟུགས་རིང་ཤིང་གཞུང་རྒྱུད་དྲང་བའི་བྱིས་པ་
ཡ་རབས་ཞིག་ཡིན། ད་དུང་བུ་མོ་ཆུང་ཆུང་བྷོ་ར་ཧྥེ་ལ་ཚང་མས་བྷཱ་ལཱེ་
ཞེས་འབོད། སྐྱེས་འབྲས་ནི་ཨ་མ་དང་ཨ་ན་མ་ན་རེད། ཁོ་ཚོ་བཟའ་
མི་ཚང་མ་བརྩེ་འདང་ཧ་ཅང་ཟབ། འདི་ལྟ་བུའི་བདེ་སྐྱིད་ལྡན་པའི་
ཁྱིམ་ཚང་ཞིག་ངས་སྔོན་ཆད་མཐོང་མ་མྱོང་། རྗེས་ཕྱོགས་ཀྱང་འཕྲད་
མི་སྲིད་། ལྡེ་རེ་ལ་རང་གི་ཤིང་རྟ་འཁོར་ལོ་དང་རྟ་གཉིས་ཡོད། ཁོས་
ཤིང་རྟ་རང་གིས་འདེད་ཅིང་རྟ་ལ་བདག་སྐྱོང་བྱེད་པ་ཡིན། རྟ་གཅིག་
གི་གཟུགས་པོ་ཧ་ཅང་ཆེ་ལ་ལུས་ཧྲིལ་བོ་དཀར་བོ་ཡིན།ཁོ་ལ་རུ་
དཔོན་ཞེས་འབོད་ཀྱང་ད་ནི་ལོ་ལོན་འདུག འོན་ཀྱང་ཁོ་ཆུང་དུས་
ཁྱད་དུ་འཕགས་པ་ཞིག་ཡིན་ངེས། ཁོས་ད་ལྟ་མགོ་བོ་དགྱེ་ཞིང་སྐེ་
བསྲིངས་བའི་རྣམ་པ་སྔར་བཞིན་ཧ་ཅང་ང་རྒྱལ་གྱིས་ཁེངས་འདུག ཁོ་
སྐྱེས་ཁུངས་མཐོ་ལ་བྱ་སྤྱོད་ཚད་ལྡན་ཡིན། ལུས་ཧྲིལ་བོར་རྟ་མཆོག་
གི་ཉམས་ཡོད། ཁོས་བཤད་པར་ལོ་ན་གཞོན་དུས་ཁི་རེ་མེ་ཡ་དམག་
འཁྲུག་ཏུ་ཞུགས་མྱོང་། སྐྱ་དམག་དམག་དཔོན་གྱི་ཆིབས་པ་ཡིན།
ནམ་རྒྱུན་དམག་དཔུང་གི་མདུན་ནས་རྒྱུག་དགོས་ཟེར། ཅུང་ཙམ་
གྱིས་ཁོའི་རང་གི་གཏམ་རྒྱུད་བཤད་པར་བྱ།
ཉིན་གཉིས་པར། ང་ལ་གད་གདར་བཟང་བོ་ཞིག་བྱས། སྐབས་
དེར། ཕཱ་ལཱེ་དང་ཌྷ་ལཱེ་ར་སྐོར་ནང་དུ་ང་ལ་བལྟ་རུ་ཡོང་། ང་ཚོ་མ་
འགྱངས་བར་གྲོགས་པོར་གྱུར། ཧ་རཱེ་སྔ་མོ་ནས་ཡར་ལངས་སྟེ་ཨ་ཕར་
རོགས་བྱས། ཁོས་ང་རང་ཁོ་ཚོའི་ཆེས་ཡིད་རྟོན་རུང་བའི་གྲོགས་པོར་
གྱུར་ན་བསམ་ཡོད། ཕཱ་ལཱེ་ཡིས་ཀུ་ཤུ་ཁྱེར་ཡོང་ལ་བྷཱ་ལཱེ་ཡིས་གོར་སོབ་
ཁྱེར་ཡོང་ནས་ང་ལ་བྱིན། ཁོ་ཚོས་ང་ལ་ཧ་ཅང་གཅེས། ང་ལ་སྔོན་ཆད་
ཀྱི་ཅང་ཤེས་རྟ་ནག་ཏུ་གྱུར་པའི་ཚོར་བ་བྱིན། ཁོ་ཚོས་ནམ་རྒྱུན་ང་ལ་
སྐད་ཆ་བཤད་ལ། ལག་པས་བྱིལ་བྱིལ་བྱེད། ངས་ཀྱང་ནུས་ཚོད་ཀྱིས་
རྣམ་འགྱུར་ལེགས་པོ་བསྟན། ཕཱ་ལཱེ་ཡིས་ངའི་ཕྱི་ཉམས་མཛེས་པོ་ཡོད་
དེ༑ གལ་ཏེ་པུས་མོའི་སྟེང་གི་རྨ་ཁ་མེད་ཚེ་གླ་གཏོང་འཁོར་རྟ་བྱས་ན་
ཧ་ཅང་གྱོང་གུད་རེད་བསམ་བཞིན་ཡོད།
ལྗེ་རཱེ་ན་རེ། "ང་ལ་འདི་སུས་སྐྱོན་ཡིན་པ་བཤད་མཁན་མེད་
མོད།"འོན་ཀྱང་གནས་ཚུལ་དངོས་མ་ཤེས་གོང་ལ།་འདི་རྟ་ཕོའི་སྐྱོན་
ཡིན་པ་བསམ་མི་རུང་། ང་ད་བར་དུ་འདི་འདྲའི་གོམ་ལག་བདེ་བའི་རྟ་
ཞིག་ལ་ཐུག་མ་མྱོང་། ཕཱ་ལཱེ། ང་ཚོས་ཁོ་ལ་རྟ་རྒན་སྔོན་མའི་མིང་གིས་
བོས་ན་ཅི་འདྲ་རེད། ཁོ་ལ་རྗེའེ་ལྔ་ཁི་ཞེས་འབོད།”
“ང་ལྗ་ཁི་ཞེས་འབོད་པར་ཧ་ཅང་དགའ་བོ་ཡོད།”ཅེས་ལན་བཏབ།
རུ་དཔོན་གྱིས་སྔ་དྲོ་ཤིང་རྟ་དྲུད། ཧ་རེ་སློབ་གྲྭ་གྲོལ་མ་ཐག་ཁྱིམ་དུ་ཡོང་
སྟེ་ང་ལ་གཟན་ཆས་བྱིན་ཞིང་ཆུ་བླུད། ཕྱི་དྲོ་ང་ཕྱི་རུ་ཤིང་རྟ་འདྲུད་དུ་
ཁྲིད། ལྗེ་རེ་ཡིས་ཧ་ཅང་ནན་ཏན་གྱིས་མཐུར་དང་འཁོར་སྒམ་སྤྲད་པ་
འོས་འཚམ་ཡིན་མིན་ལ་བལྟས། བྱ་སྤྱོད་དེས་ཁོ་ནི་ལྗོན་མན་ལཱེ་ཡིན་
པ་འདྲ་བའི་ཚོར་བ་སྦྱིན།
སྤྱིར་བཏང་གི་མཐུར་ཞིག་ལས་སྲབ་མདའ་སོགས་ཅི་ཡང་མེད།
དེ་ནི་ཅི་འདྲའི་བསྐལ་བ་བཟང་བོ་ཞིག་རེད་ཨང་། ང་ཚོ་གཞུང་ལམ་
བརྒྱུད་ནས་ཅུང་སོང་རྗེས་རྟ་འཚོང་སའི་ས་ཚིགས་ཆེན་པོ་ཞིག་ཏུ་
སླེབས། ས་ཆ་དེ་ནི་ཉིན་དེར་ང་ཚོ་འགྲོ་དུས་ལྡེ་རེ་ཡིས“མཚན་མོ་བདེ་
ལེགས་་ཟེར་བའི་ས་ཆ་དེ་རེད། ཁྱོན་ཡངས་པའི་གཞུང་ལམ་གྱི་ཕྱོགས་
གཅིག་ནི་མཐོ་ཞིང་བརྗིད་པའི་ཁང་བརྩེགས་ཡིན། ལ་ལ་ནི་འབྱོར་
ཕྱུག་ལྡན་པའི་ཚོང་ཁང་རེད། ཕྱོགས་གཞན་ཞིག་ནི་ལྕགས་རི་མུ་ཁྱུད་
ཀྱིས་བསྐོར་བའི་གནའ་བོའི་ཚོང་ཁང་དང་དུར་ས་རེད། དེ་རུ་གླ་གཏོང་ཤིང་རྟ་མང་བོ་བསྟར་སྒྲིག་ནས་མགྲོན་པོ་སྐྱེལ་བར་སྒུག་ཡོད། རྩྭ་སྐམ་
མང་བོ་ཐང་ལ་བརྡལ་ཡོད་ལ། མི་འགའ་རེ་ལངས་ནས་ལབ་གླེང་བྱེད་
པ་དང་འགའ་རེས་ཤིང་རྟའི་སྟེང་དུ་ཚགས་པར་ལ་བལྟས་ནས་ཡོད། ད་
དུང་མི་རེ་འགས་རྟ་ལ་གཟན་ཆས་དང་ཆུ་ལྡུད་བཞིན་ཡོད། ང་ཚོ་གླ་
གཏོང་འཁོར་ལོའི་གྲལ་གྱི་མཇུག་ཏུ་བསྡད། སྐབས་འདིར་མི་གཉིས་
གསུམ་ཙམ་ཡོང་ནས་ང་ནས་སྐོར་ནས་ལབ་གླེང་བྱས། ད་དུང་ཁོ་ཚོས་
བསམ་འཆར་བཤད།
མི་གཅིག་གིས “དུར་མཆོད་སྟེང་བཀོལ་ན་འོས་འཚམ་རེད་ཟེར།
ཡང་གཞན་ཞིག་གིས“ཁོ་བལྟས་ཚོད་ཀྱིས་ཧ་ཅང་གྲིམ་པོ་འདུག
ཁྱོད་ཀྱིས་ཉི་འོད་དྲོ་ཞིང་འཇམ་པའི་ཞོགས་པ་ཞིག་ལ་ཁོའི་ལུས་སྟེང་
ནས་སྐྱོན་ཆ་ཞིག་མཐོང་ངེས། དེ་ལྟ་མ་ཡིན་ཚེ་ངའི་མིང་ལ་ལྗོའོན་ཟི་
ཟེར་ཞེས་བཤད།
“ངས་དོན་མེད་ལ་ཁོའི་སྐྱོན་ཆ་དེ་དག་བཙལ་མི་བསམ། གལ་
ཏེ་ངས་དེ་ལྟར་སྒྲུབ་ཚེ། ང་ཉིན་མང་བོ་ཞིག་ལ་འཚོ་བའི་སྤྲོ་བ་ཡལ་
སྲིད་ལྗེ་རེ་ཡིས་སྤྲོ་ཉམས་ཀྱི་སྒོ་ནས་དེ་ལྟར་བཤད།
དེར་མཐུད་ནས་ངོ་གདོང་ཆེ་བའི་སྐྱེས་པ་ཞིག་སླེབས་བྱུང་། ཁོས་
སྟོད་ལྭ་སྐྱ་བོ་ཞིག་གོན་ཡོད། ཐོག་ཏུ་སྒྲོག་གུ་དཀར་ཞག་འགའ་ཡོད།
ཞྭ་མོ་སྐྱ་སྐྱ་ཞིག་གོན་ཡོད་ལ་བལ་གྱིས་བཟོས་པའི་སྐེ་དཀྲིས་སྔོན་པོ་
ཞིག་སྐེ་ལ་ལྷོད་པོར་བཅིངས་འདུག ཁོའི་སྐྲ་མདོག་དངུལ་མདོག་ཡིན།
བལྟས་ཚོད་ཀྱིས་འཛུམ་མདངས་ཀྱིས་ཁེངས་འདུག ཁོ་ཚུར་ཡོང་དུས་
ཚང་མས་ཁོ་ལ་ལམ་ཕྱེས། ངའི་ལུས་ཧྲིལ་བོར་ཐེངས་གཅིག་བལྟས་
རྗེས་མྗེ་རེ། འདི་ཁྱོད་ལ་འཚམ་པོ་འདུག ངས་ཁྱོད་ཀྱིས་སྒོར་ཅི་ཙམ་
བྱིན་པ་ལ་ཁ་ཡ་མི་བྱེད། རིན་གོང་དེ་འདྲ་ཞིག་འོས་པ་རེད་ཟེར། དེ་
ནས་ངའི་མིང་ཡང་འདི་ནས་གྲགས་པ་ཡིན།
སྐྱེས་པ་དེའི་མིང་ལ་གྷི་རན་ཋི་ཟེར། ཞིང་བ་རྣམས་ཀྱིས་ཁོ་ལ“གྷི་
རན་ཋི་ཐལ་སྐྱཡང་ན་་བཀོད་འདོམས་པ་གྷི་རན་ཋི" ཞེས་འབོད། ཁོ་
ནི་ཤིང་རྟ་གླ་གཏོང་ས་ཚིགས་འདིའི་དབང་ཆ་ཆེས་མཐོ་བའི་ཁ་ལོ་བ་
རེད། ཁོས་ནམ་ཡང་རང་འགུལ་གྱིས་འགན་ཁུར་ཕྲག་ཏུ་བླངས་ནས་
གནད་དོན་ཐག་གཅོད་བྱེད་པ་ཡིན། འོན་ཀྱང་། ཁོ་ཆང་གིས་བཟི་ཡོད་
དུས་སྤོ་ཐུང་བར་ཡོད་པས་ཁོའི་ཉེ་སར་བཅར་ཐུབ་མཁན་མེད། ཁོས་
ཁུ་ཚུར་བཞུས་ཚེ་དངོས་གནས་འགྲམ་ཀོང་ནས་མེ་སྟག་མཆེད་སྲིད།
ངས་ཤིང་རྟ་འདྲུད་པའི་གཟའ་འཁོར་དང་བོ་དེ་དངོས་གནས་
འཁྱོལ་དཀའ་བ་ཞིག་རེད། ངས་ལན་བྷིན་ནས་འཚོ་བ་རོལ་མ་མྱོང་།
འཛེར་སྒྲ། མི་ཚོགས་དང་ཤིང་རྟ། ཁལ་རྟ་སོགས་ཀྱིས་གཞུང་ལམ་ཧྲིལ་
བོར་གང་འདུག ངས་ངེས་པར་དུ་རང་ཉིད་ལ་ལམ་ཞིག་མི་བཙལ་
ཐབས་མེད་རེད། འདིས་ངའི་ལུས་སེམས་གཉིས་ཀ་མི་བདེ་བར་བཏང་།
འོན་ཀྱང་། ངས་རང་གི་ཤིང་རྟ་འདེད་མཁན་ནི་ཡིད་རྟོན་རུང་བ་ཞིག་
ཡིན་པ་ཤེས་ཡོད། དེ་ནས་ངས་ལྷོད་གཡེང་བྱས་པས་མ་འགྱངས་བར
ང་དེར་གོམས་སོང་།
ལྗེ་རེ་ནི་ང་འཕྲད་མྱོང་བའི་རྟ་པ་དག་གི་ཁྲོད་ནས་ཆེས་བཟང་
བའི་རྟ་པ་ཞིག་རེད། དེ་ལས་ཀྱང་བཟང་བ་ནི་ཁོས་རྟ་ལ་རང་ཉིད་ལས་
ཀྱང་ལྷག་པའི་སེམས་ཁུར་བྱེད་པ་རེད། ཁོས་ང་རང་ལས་ཀ་འདི་ལས་
རྒྱུ་སྤྲོ་བ་ཡོད་ཅིང་ཤེད་ཤུགས་འདོན་པ་མཐོང་བས་གལ་ཏེ་མདུན་དུ་
བསྐྱོད་དགོས་པའི་སྐབས་སུ་མ་གཏོགས་ལྕག་གིས་འབྲབ་མི་སྲིད། རྟ་
ལྕག་གིས་ངའི་རྒྱབ་ལ་ཐུག་ཙམ་བྱེད། རྒྱུན་དུ་ཁོས་སྲབ་མདའ་བཟུང་
མ་ཐག་ངས་རང་གིས་ཅི་ཞིག་བྱེད་དགོས་པ་ཤེས། ནམ་རྒྱུན་ཁོས་རྟ་
ལྕག་ལག་ཏུ་མི་འཛིན་པར་གམ་དུ་བཞག་ཡོད།
ང་དང་ངའི་བདག་པོ་གཉིས་དུས་ཡུན་ཐུང་བའི་ནང་ཕན་ཚུན་ལ་
ལོབས་པར་གྱུར། རྟ་ར་དུ་ཁོས་ནུས་ཚོད་ཀྱིས་ང་ཚོ་ལུས་སེམས་བདེ་
མོ་ཡོང་བར་བྱེད། གནས་འདིའི་ཤིང་ར་ནི་རྙིང་ཧྲུལ་ཞིག་ཡིན་ལ། ས་
ངོས་ཡོངས་སུ་གསེག་འདུག ཁོས་ཤིང་རའི་རྒྱབ་ཏུ་སྒུལ་ཆོག་པའི་ཤིང་
དུམ་ཞིག་བཞག འདི་ལྟར་མཚན་མོར་ང་ཚོས་ངལ་གསོ་བའི་སྐབས་
སུ༑ ཁོས་ང་ཚོའི་མཐུར་བླངས་ནས་ཤིང་དུམ་སྟེང་དུ་འཇོག ང་ཚོ་ཅི་
ལྟར་འགུལ་ཡང་རང་དབང་ལྡན། དེ་ཧ་ཅང་སྐྱིད་པོ་ཞིག་ཡིན།
ལྗེ་རེ་ཡིས་ནམ་རྒྱུན་ང་ཚོར་གཙང་ཁྲུས་བྱེད་ལ། རང་ནུས་ཇི་
ལྕོག་གིས་བཟའ་ཆས་མང་བོ་སྟེར་ངེས། མང་ཉུང་ཧ་ཅང་རན་པོ་འདུག
ཁོས་ང་ཚོར་ཆུ་དྭངས་མོའང་འཐུང་དུ་འཇུག ང་ཚོའི་ལུས་ཧྲིལ་བོར་
རྔུལ་ཆུས་བརླན་དུས་ཆུ་འཐུང་མི་རུང་། མི་ལ་ལས་བཤད་པར། རྟས་
ཆུ་གང་འདོད་ལྟར་འཐུང་མི་རུང་ཟེར། འོན་ཀྱང་། གལ་ཏེ་ང་ཚོ་སྐོམ་
པའི་སྐབས་སུ་ཁམ་གང་རེར་འཐུང་བ་ནི་སྐོམ་སྐོམ་པའི་མཐར་ཆུ་ཟོ་
གང་དུས་གཅིག་ཏུ་འཐུང་བ་ལས་མཆོག་ཏུ་སྨན་པ་ངས་ཤེས་ཡོད། རྟ་
པ་ལ་ལས་རྒྱུན་དུ་རང་ཉིད་ཁྱིམ་དུ་སོང་རྗེས་ལྦུ་ཆང་འཐུང་ནས་ང་ཚོ་
དེ་རུ་ཡུན་རིང་ལ་རྩྭ་སྐམ་དང་ཡུག་པོ་བྱིན་ནས་འཇོག་ངེས། དེས་ང་
ཚོའི་མིད་པ་སྐམ་སྲིད་ལ་དབུགས་འབྱིན་པ་དང་ཕོ་བ་ལའང་གནོད་
སྲིད།
འདི་ནས་ཆེས་བཟང་བ་ནི་གཟའ་མཇུག་ངལ་གསོ་བྱས་ཆོག་པ་
དེ་རེད། ང་ཚོས་གཟའ་འཁོར་གཅིག་གི་བྱ་བ་ནན་ཏན་གྱིས་ལས་རྗེས།
ངལ་གསོ་བྱེད་པའི་དུས་ཚོད་མེད་ཚེ། ངས་དངོས་གནས་རང་ཉིད་
ཀྱིས་རྒྱུན་བསྐྱངས་ནས་ལས་ཀ་ལས་ཐུབ་མིན་དཔག་དཀའ། གཟའ་
མཇུག་ནི་ངལ་གསོའི་དུས་ཚོད་ཡིན་པས་ང་ལའང་རང་གི་གྲོགས་པོ་
ལ་རྒྱུས་ལོན་བྱེད་པའི་དུས་ཚོད་ཡོད་པ་རེད།
ཉིན་འདི་ཚོའི་རིང་ལ། ངས་རང་གི་གྲོགས་པོའི་གཏམ་རྒྱུད་ལ་
རྒྱུས་ལོན་བྱས་པ་ཡིན།

ལེའུ་གསུམ་པ།

རུ་དཔོན་ཆུང་དུས་ནས་དམག་རྟ་ཞིག་ཏུ་བཏུལ་ཡོད་ལ། ཁོའི་
བདག་པོ་ཐོག་མ་སྐྱ་དམག་གི་དམག་དཔོན་ཡིན། ཁི་རའེ་མེ་ཡའི་
དམག་འཁྲུག་ལ་ཞུགས་མྱོང་། ཁོས་བཤད་པར“རང་ཉིད་རྟ་གཞན་པ་
དག་དང་མཉམ་དུ་དམག་སྦྱོང་བྱེད་རྒྱུར་དགའ་བོ་ཡོད”ཟེར། ཁོ་དང་
མཉམ་དུ་མདུན་སྐྱོད་བྱེད་དགོས་ལ་གཡས་གཡོན་དུ་འཁོར་དགོས།
བཀའ་ཕབ་མ་ཐག་ཏུ་འདུག་དགོས། ཙི་སྒྲ་དང་བཅས་དཔོན་པོས་
བརྡ་བཏང་མ་ཐག་ཏུ་གདོང་མཆོང་བྱེད་དགོས། ལོ་ན་ཆུང་དུས། ཁོ་
ནི་རྟ་ནག་ཅིག་ཡིན། ལུས་སྟེང་ན་ཁྲ་ཐིག་ཡོད་པའི་རྟ་ཞིག་ཡིན་ཞིང་།
གཟུགས་བྱད་ཧ་ཅང་མཛེས་པོ་ཡོད། ཁོའི་བདག་པོ་ནི་རྣམ་རིག་རབ་
ཏུ་ལྡན་པའི་མི་དྲག་ལོ་ཆུང་ཞིག་རེད། ཁོ་ལ་ཧ་ཅང་གཅེས་ལ་བདག་
སྐྱོང་བཟང་བོ་བྱེད་པ་རེད། ཁོས་ང་ལ་བཤད་པར། དམག་རྟ་བྱས་ན་
ཚེ་གང་བོར་ཧ་ཅང་སྐྱིད། འོན་ཀྱང་། གྲུ་གཟིངས་གན་ནས་རྒྱ་མཚོར་
བརྒལ་བའི་སྐབས་སུ། ཁོས་རང་གིས་བསལ་ཚུལ་བསྒྱུར་ཟིན་ཟེར།
ཁོ་ན་རེ“བརྒྱུད་རིམ་དེ་དངོས་གནས་སྐྱི་གཡའ་བ་ཞིག་རེད། ང་
ཚོ་རང་ཉིད་སྐམ་ས་ནས་གྲུ་གཟིངས་ལ་འདུག་ཐབས་མེད་པས། ཁོ་
ཚོས་སྔོན་ལ་ཀོ་ཐག་སྲ་མོ་ཞིག་གིས་ང་ཚོར་དམ་པོར་བཀྱིགས་ཏེ་
བར་སྣང་དུ་དཔྱངས་ནས་ཕར་གཡོ་ཚུར་གཡོ་བྱས། ཆུ་ངོས་བརྒྱུད་
ནས་མཇུག་མཐར་དམག་གྲུའི་གཅལ་ཤིང་སྟེང་བབས། ང་ཚོ་གྲུ་
གཟིངས་ཀྱི་སྟེང་དུ་བཀོད་སྒྲིག་བྱས། དུས་ཡུན་རིང་བོ་ཞིག་ལ་ནམ་
མཁའ་མཐོང་མི་ཐུབ། རྐང་ལག་ཀྱང་འཁོར་སྐྱོད་བྱེད་མི་ཐུབ། རྒྱ་
མཚོའི་རྦ་རླབས་དང་འཕྲད་ཚེ་གྲུ་གཟིངས་གང་སར་སྐྱོམ། ཚོར་བ་དེ་
ནི་དངོས་གནས་བརྗོད་དཀའ་བ་ཞིག་རེད། འོན་ཀྱང་། གྲུ་གཟིངས་
གཞི་ནས་རྒྱ་མཚོའི་འགྲམ་ངོགས་སུ་སླེབས། ང་ཚོ་ཡང་བསྐྱར་ཐེངས་
གཅིག་དཔྱངས་ཏེ་གྲུ་གཟིངས་སྟེང་ཡར་ཡོམ་མར་ཡོམ་བྱས་ཏེ་ས་སྟེང་
དུ་དྲུད། ང་ཚོས་བསྐྱར་དུ་བརྟན་ཞིང་བརླིང་བའི་ས་གཞིར་གོམ་པ་
འཇོག་དུས་སྤྲོ་བས་ཁེངས། སྣ་ཤུགས་འཐེན་ཞིང་། སྤྲོ་བའི་འཚེར་སྐད་
ལྷང་ལྷང་བསྒྲགས།
རིང་བོ་མ་སོང་བར་རྒྱལ་ཁབ་དེ་ནི་ང་ཚོའི་རྒྱལ་ཁབ་དང་གཞི་
ནས་མི་འདྲ་བ་རྟོགས། དམག་འཁྲུག་ལས་མ་འདས་པའི་དཀའ་སྡུག་
མང་བོ་ཞིག་མྱོང་དགོས། འོན་ཀྱང་མི་མང་བོ་ཞིག་གིས་ཁ་ཆར་བུ་
ཡུག་དང་། ཡང་ན་གནམ་གཤིས་ཅི་འདྲ་བཙོག་ཀྱང་ནུས་ཚོད་ཀྱིས་
རང་གི་རྟ་ལ་བདེ་མོ་བསྐྲུན།
དེས་ན་དམག་འཁྲུག་ནི་ཇི་ལྟ་བུ་ཞིག་རེད། འདི་ལས་ཀྱང་གདུག་
རྩུབ་ཆེ་བ་ཡིན་ནམ། ངས་དེ་ལྟར་དྲིས།
ཁོ་ན་རེ། འོ། ངས་ཀྱང་མི་ཤེས། ང་ཚོ་ཚང་མ་ཙི་སྒྲ་འབུད་པ་གོ་
ན་དགའ་སྤྲོ་སྐྱེས་པ་ཡིན། དེ་ནས་ཚང་མ་མཉམ་དུ་གྲལ་སྒྲིག་དགོས།
སྤོབས་པ་ཆེར་བསྐྱེད་དང་དཔའ་ངར་ཆེ་བར་ཡོད། སྐབས་ལ་ལར་དུས་
ཚོད་འགའ་རེ་ལངས་ནས་གདོང་མཆོང་བྱེད་པའི་བཀའ་སྒུག་དགོས།
བཀའ་ཕབ་མ་ཐག་ང་ཚོ་སྐོམ་པའི་ཆུ་འདོད་ལྟར་མདུན་དུ་
མཆོང་སྲིད། མདུན་དུ་འགད་རྫས་དང་མེ་མདའ། གྲི་དང་མདུང་སོགས་
ལ་གདོང་གཏད་མི་དགོས་པ་དང་འདྲ། དམག་མིས་རྟ་ལ་བརྟན་པོར་
ཞོན་ནས་ལག་པས་མཐུར་བཟུང་ཡོད་པ་ཚོར་ན་ང་ཚོ་ལ་སྐྲག་སྣང་
དང་ཕྱིར་འཐེན་གྱི་བསམ་བློ་ཡེ་ནས་མེད། ཐ་ན་འཇིགས་སུ་རུང་བའི་
འགད་རྫས་བར་སྣང་ནས་གད་དེ་བཤིག་ཅིང་གཏོར་ན་ཡང་། ང་ཚོ་ལ་
སྐྲག་སྣང་སྐྱེས་མ་མྱོང་།
ང་རང་ངའི་བདག་པོར་འགྲོགས་ནས་དམག་འཁྲུག་མང་བོ་ལ་
ཞུགས་མྱོང་མོད་རྨས་ཐེངས་གཅིག་ཀྱང་བྱུང་མ་མྱོང་། ངས་རྟ་མི་ཉུང་
བ་ཞིག་ལ་མེ་མདའ་ཕོག་ཅིང་། ལ་ལར་གྲི་ཡིས་འཛེར་བ་དང་། ལ་
ལའི་སྐྱ་དམག་ལ་རྨས་ཡོད་པ་རིག་མྱོང་། འོན་ཀྱང་། འདི་དག་གིས་ང་
ལ་སྐྲག་སྣང་ཅི་ཡང་མ་བསླངས། བདག་པོས་དཔའ་གདེང་གིས་དམག་
མིར་སྐུལ་འདེད་བྱེད། ངེད་གཉིས་འཐབ་འཛིང་ཁྲོད་འཆི་མི་སྲིད་པ་
ལྟ་བུའི་ཚོར་བ་སྦྱིན། བདག་པོས་ང་ལ་བཀོད་འདོམས་བྱས་ཏེ་མདུན་
དུ་བསྐྱོད་པའི་སྐབས་སུ། ངས་ཁོ་ལ་ཡིད་ཆེས་བརྟན་པོར་བཅིངས
ནས། ནམ་རྒྱུན་དགྲ་བོའི་མེ་སྒྱོགས་ཁ་རུ་རྒྱུག་པར་སྟ་གོན་བྱས་ཡོད།
ངས་སྙིང་སྟོབས་ལྡན་པའི་འཐབ་མོ་བ་མང་བོ་ཐང་ལ་བསྙལ་ཡོད་པ་
མཐོང་། ད་དུང་མང་བོ་ཞིག་ལ་རྨས་ཕོག་འདུག ཁོ་ཚོ་རྟ་སྒའི་སྟེང་ནས་
ཐང་ལ་ལྷུང་འདུག ངས་མི་མང་བོ་ཞིག་གིས་འཆི་ཁར་སྨྲེ་ངག་འདོན་
བཞིན་པ་ཐོས།
ང་ཁྲག་གི་རྒྱ་མཚོའཁྱིལ་བའི་འཐབ་རའི་ཁྲོད་བང་གིས་རྒྱུག་
དུས།རྨས་ཕོག་པའི་དམག་མི་དང་དམག་རྟ་སོགས་ལ་སྐོར་ནས་སྟེང་
མི་སྤོ་བར་ཡང་གཟབ་དགོས། འདི་དག་ཚང་མས་ང་ལ་སྐྲག་སྣང་མ་
བསླངས་མོད། འོན་ཀྱང་འཇིགས་སུ་རུང་བའི་ཉིན་མོ་དེ། ངའི་ཚེ་གང་
བོ་ཡང་བརྗེད་མི་སྲིད།
བཤད་མཚམས་འདིར་སླེབས་རྗེས། ཁོས་བཤད་མཚམས་བཞག་
སྟེ་དངན་པ་རིང་པོ་ཞིག་འཐེན། ངས་ཁོས་མུ་མཐུད་དུ་བཤད་པར་སྒུག
“དེ་ནི་སྟོན་ཁའི་ཞོགས་པ་ཞིག་ཡིན། སྐྱ་རེངས་མ་ཤར་བའི་དུས་
ཚོད་གཅིག་གི་སྔོན་ལ། ང་ཚོའི་སྐྱ་དམག་རུ་དཔུང་ནམ་རྒྱུན་དང་འདྲ་
བར། ཉིན་རེའེ་ལས་འགན་འཐབ་འཁྲུག་གང་ཡིན་རུང་ཚང་མས་
མཚོན་ཆ་བསྒྲིགས་ནས་ཚར་དགོས། འཐབ་མོ་བ་རྣམས་རང་རང་གི་
དམག་རྟའི་འགྲམ་དུ་ལངས་ནས་གོང་རིམ་གྱིས་བཀའ་ཕབ་པར་སྒུག་
ཡོད། རིམ་གྱིས་ནམ་ལངས་སོང་། དམག་དཔོན་རྣམས་དགའ་སྤྲོ་སྐྱེས་
བཞིན་ཡོད་པ་དང་འདྲ། ཉི་མ་མ་ཤར་བའི་ཡར་སྔོན་དགྲ་བོས་ང་ཚོའི་
ཕྱོགས་སུ་མེ་མདས་རྒྱག་པ་ཐོས། “
“དེར་མཐུད་ནས་རྟ་ཞོན་པའི་དམག་དཔོན་ཞིག་གིས་བཀའ་
བསྒྲགས་པ་དང་ཅུང་མ་འགོར་བར་འཐབ་མོ་བ་ཚང་མ་རྟར་ཞོན།
དམག་རྟ་རེ་རེར་བདག་པོས་སྲབ་མདའ་སྒུལ་དེ་རྐང་བའི་སྔུན་རྟིང་
གིས་མདུན་དུ་བསྐྱོད་པའི་བརྡ་གཏོང་པར་སྒུག་འདུག ང་ཚོར་སྦྱོང་
བརྡར་ནན་མོ་ཐོབ་མྱོང་བས། མགོ་བོ་གཡུག་ཙམ་བྱེད་པ་མ་གཏོགས་
ཚང་མ་འཇམ་ཇག་གེར་ལངས་འདུག”
ང་རང་ངའི་སྙིང་ཉེ་བའི་བདག་པོར་འགྲོགས་ནས་དམག་དཔོན་
གི་ཆེས་སྔོན་དུ་ལངས། མི་ཚང་མ་འགུལ་ཙམ་ཡང་མི་བྱེད་པར་ལངས་
འདུག ཚོར་ཤེས་ཇེ་རྣོར་གཏོང་ཆེད། ཁོས་ངའི་རླུང་གིས་ཕྱོགས་གཅིག་
བསྒྲིལ་བའི་རྔོག་མར་ཤེད་ཙམ་བྱས་ཤིང་སྐེའི་སྟེང་འཕྲུག་འཕྲུག་བྱས་
ནས་བཤད་པར། “ང་ཚོས་དེ་རིང་དམག་འཁྲུག་བཟང་བོ་ཞིག་རྒྱག་
དགོས། བྷེའེ་ཡིར་ཏྟི། ངའི་རྟ་མཆོག ང་ཚོས་སྲོག་ཐར་ངེས་བྱེད་དགོས།
"ཉིན་དེའི་ཞོགས་པར། ཁོས་ངའི་སྐེ་ལ་བྱིལ་བྱིལ་ཡུན་རིང་པོར་བྱས།
ཁོས་ཧ་ཅང་ལྷིང་འཇགས་ངང་གནད་དོན་ཞིག་ལ་བསམ་བློ་གཏོང་
བཞིན་ཡོད་པ་འདྲ། ཁོས་ལག་པས་བྱིལ་བྱིལ་བྱས་པ་ཧ་ཅང་སྐྱིད་པོ་
ཞིག་རེད། ང་རང་ང་རྒྱལ་དང་སྤྲོ་ཉམས་ཀྱིས་ཡར་ལ་དགྱེས་ནས་ཁུ་
སུམ་མེར་ལངས་ནས་བསྡད། རྒྱུ་མཚན་བདག་པོའི་སེམས་ཁམས་
ལ་རྒྱུས་མངའ་ཆེན་པོ་ཡོད་དེ་ནམ་ཞིག་གི་སྐབས་གསོན་ཉམས་དོད་
དགོས་ལ་ནམ་ཞིག་གི་ཚེ་འཇམ་ཅག་གེར་འདུག་དགོས་པ་གསལ་
“ཉིན་དེར་བྱུང་བའི་དོན་དག་ཚང་མ་ངས་གསལ་བོར་བཤད་
ཐབས་བྲལ། འོན་ཀྱང་། ངས་དྲན་ཚུལ་ལ་དེ་ནི་ང་ཚོ་ཆེས་མཐའ་
མཇུག་གདོང་མཆོང་ལ་ཞུགས་པ་ཡིན། ང་ཚོ་དགྲ་བོའི་མེ་སྒྱོགས་
ཡོད་སའི་མདུན་གྱི་གཡས་ཕྱོགས་ཀྱི་གྲོག་རོང་བརྒྱུད་དགོས། དེ་དུས་
ང་ཚོ་སྔ་མོ་ནས་མེ་མདའ་དང་སྒྱོགས་མདའ་སོགས་ཀྱིས་ཕྱོགས་བཞི་
མཚམས་བརྒྱད་ནས་འཕུར་ཡོང་བའི་མདེའུ་ལ་ལོབས་ནས་ཡོད།
སྔོན་ཆད་ང་འདི་འདྲའི་ཛ་དྲག་གི་མེ་སྒྱོགས་ནང་གདོང་མཆོང་བྱས་
མ་མྱོང་། མདེའུ་དང་སྒྱོགས་མདེའུ་ང་ཚོའི་གཡས་གཡོན་དང་མདུན་
ཕྱོགས་ནས་འཕུར་ཡོང་། དཔའ་མཛངས་ལྡན་པའི་འཐབ་མོ་བ་མང་བོ་
ཞིག་ཐང་དུ་ལོག་འདུག དམག་རྟ་མང་བོ་ཞིག་ཐང་དུ་འགྱེལ་འདུག་ལ་
རྒྱབ་ཀྱི་བདག་པོ་ཐང་ལ་གཡུག་འདུག རྒྱབ་ཏུ་འཐབ་མོ་བ་མེད་པའི་
དམག་རྟ་མང་བོ་ཞིག་གང་སར་རྒྱུག་བཞིན་ཡོད་ལ་ཆིབས་མཁན་གྱི་
བཀོད་འདོམས་མེད་པས་ཁོ་ཚོ་དངངས་སྐྲག་སྐྱེས་པ་རེད། འོན་ཀྱང་
མདུན་བསྐྱོད་མི་བྱེད་མཁན་མེད་ལ། ཕྱིར་འཐེན་བྱེད་པའི་མི་མེད། ང་
ཚོའི་དམག་དཔུང་གི་སྟོབས་ཤུགས་སྐད་ཅིག་རེ་རེའི་ནང་དུ་ཇེ་ཆུང་ལ་
སོང་། འཐབ་གྲོགས་ཚོ་ཐང་ལ་ལོག་པའི་སྐབས་སུ་ང་ཚོ་ཕན་ཚུན་ལ་
མཐུན་སྒྲིལ་བྱས་ནས་མཉམ་དུ་ཡར་ལངས། ང་ཚོ་མེ་རྫས་ཀྱི་དུ་བའི་
ཁྲོད་དང་མེ་སྒྱོགས་ལས་མཆེད་པའི་མེ་ལྕེ་ཁྲོད། གོམ་པ་མ་ལྷོད་པར་
སྔར་ལས་ཇེ་མགྱོགས་སུ་བཏང་ནས་མདུན་དུ་མཆོང་།”
“ངའི་བདག་པོ། ངའི་སྙིང་ཉེ་བའི་བདག་པོ། ལག་པ་གཡས་པ་
དགུང་དུ་བཏེགས་ནས་ཁོའི་འཐབ་མོ་བ་རྣམས་མདུན་དུ་བསྐྱོད་པར་
སྐུལ་མ་བྱས། སྐབས་དེར། མདེའུ་ཞིག་ངའི་མགོ་ཐོག་ནས་གཙུབ་ཅིང་
བདག་པོར་ཕོག ཁོས་སྐད་ངག་གང་ཡང་མ་བྱུང་། འོན་ཀྱང་། ངས་ཁོ་
ལུས་པོ་འགུལ་ཙམ་བྱས་པ་ཚོར། ང་གོམ་ཁ་ལྷོད་གྲབས་བྱས། སྐབས་
འདིར། ཁོའི་གཡས་ལག་གི་དམག་གྲི་སར་ལྷུང་ཞིང་། གཡོན་ལག་གི
སྲབ་མདའ་ལྷོད། ཁོ་ལྟག་ཏུ་དགྱེ་ཙམ་བྱས་པ་དང་རྟ་སྒ་ལས་མར་ལྷུང་།
འཐབ་མོ་བ་གཞན་རྣམས་ངེད་གཉིས་ཀྱི་འགྲམ་ནས་བྱ་འཕུར་བ་ལྟར་
མདུན་དུ་རྒྱུག ཁོ་ཚོ་ནི་དམར་གསོད་སྐབས་ཀྱི་གནས་ཚུལ་ཛ་དྲག་
གི་དབང་གིས༌བདག༌པོ་རྟ༌ལས༌ལྷུང་བས་ཡུལ་དངོས་ལ་མི་འབྲལ་
རང་འབྲལ་རེད།”ང་བདག་པོའི་འགྲམ་དུ་བསྡད་ནས་ཁོ་ལ་དམག་
རྟ་གཞན་པས་རྡོག་རྫེས་གཏོང་བར་གཞོལ་བསམ། འོན་ཀྱང་། ང་ལ་
ཐབས་བཀོད་ཅི་ཡང་མི་འདུག ད་ལྟ། ང་ལ་བདག་པོ་མེད་ལ་གྲོགས་པོ་
ཡང་མེད། གསོད་ར་ཆེན་པོའི་ཡུལ་དངོས་དེ་རུ་ང་ལ་ཁེར་རྐྱང་གི་ཚོར་
བ་ཞིག་དྲག་ཏུ་སྐྱེས། གློ་བུར་དུ། ང་ལ་སྐྲག་སྣང་སྐྱེས་ཤིང་ལུས་ཧྲིལ་བོ་
འདར། དེ་ལྟ་བུའི་དོན་དག་ནི་སྔོན་ཆད་གཏན་ནས་བྱུང་མ་མྱོང་།
ང་ཡང་སྔོན་ཆད་རང་ཉིད་ཀྱིས་རིག་མྱོང་བའི་དམག་རྟ་དེ་དག་
དང་འདྲ་བར་མཉམ་དུ་རྒྱུག དགྲ་བོའི་རྣམས་ཀྱིས་གྲི་བཟུང་ནས་ང་
རང་དེད། སྐབས་དེར། དམག་རྟ་ཤི་ཟིན་པའི་འཐབ་མོ་བ་ཞིག་གིས་
ངའི་མཐུར་མགོ་ནས་བཟུང་སྟེ་རྒྱབ་ཏུ་ཞོན། ངས་བདག་པོ་གསར་བ་
ཞིག་ཁུར་ནས་མུ་མཐུད་དུ་འཐབ་འཛིང་བྱེད་པར་མཆོང་། འོན་ཀྱང་།
རྗེས་སུ་ང་ཚོའི་སྙིང་སྟོབས་ལྡན་པའི་སྐྱ་དམག་གཡུལ་ལས་ཕམ་བྱུང་།
ཐེངས་དེའི་ཛ་དྲག་ཆེ་བའི་འཐབ་འཁྲུག་ཁྲོད་དུ་གསོན་པའི་དམག་མི་
དག་སྔར་གནས་སུ་ལོག འོན་ཀྱང་། དམག་རྟ་ལ་ལ་རྨས་པ་ཧ་ཅང་ལྕི།
རྒྱུ་མཚན། ཁྲག་བཞུར་དྲགས་པས་འགུལ་ཐབས་མེད། རྟ་ལ་ལས་རང་
གི་རྐང་ལག་གཉིས་ལ་བརྟེན་ནས་མདུན་དུ་སྣུར་གྲབས་བྱེད། ད་དུང་
རེ་འགའི་རྐང་བ་ལ་མདེའུ་ཕོག་ནས་རྐང་བ་གཅིག་ལ་བརྟེན་ནས་
ལངས་ཨེ་ཐུབ་བལྟས། ཁོ་ཚོའི་ན་ཟུག་གི་ཆོ་ངེ་དག་ངའི་ཚེ་གང་བོར་
བརྗེད་དཀའ། མི་རྣམས་ཀྱིས་ཁོ་ཚོ་བསྐྱུར་ནས་འགྲོ་སྐབས་མིག་ལ་
མཆི་མ་འཁོར་ཞིང་། སྙིང་རྗེ་བདག་མེད་ཀྱི་མིག་མདངས་ནི་ལྷག་ཏུ་
བརྗེད་དཀའ། དམག་འཁྲུག་མཇུག་རྫོགས་པའི་རྗེས་སུ་རྨས་ཕོག་པའི་
དམག་མི་རྣམས་ཕྱིར་ཁྲིད་ཅིང་སྲོག་ཤོར་བ་དག་ས་འོག་ཏུ་དུར་སྦས་
བྱས།
ངས་ཁོ་ལ་་རྨས་ཕོག་པའི་རྟ་དེ་དག་ཅི་ཆ། འཆི་བར་སྒུག་པ་ཡིན་
ནམ་ཞེས་དྲིས།“
མ་རེད། སྒོ་ཕྱུགས་སྨན་པ་རྣམས་ཀྱིས་ལག་ཏུ་བོའུ་ཐུང་བཟུང་
ཡོད། གཡུལ་སར་ཐོན་དུས་རྨས་པ་ཧ་ཅང་ལྕི་ཞིང་སྐྱོབ་ཐབས་མེད་
པའི་རྟ་ལ་མེ་མདའ་བརྒྱབ་ནས་དབུགས་ཀྱི་རྒྱུ་བ་བཅད་དེ་སྡུག་
བསྔལ་ཇེ་ཐུང་དུ་གཏོང༌། རྨས་ཅུང་ཡང་བའི་རྟ་རྣམས་ལ་སྨན་བཅོས་
བྱེད་པ་ཡིན། འོན་ཀྱང་། དམག་རྟ་མང་ཆེ་བ་ཞོགས་པར་གཡུལ་སར་
སོང་ནས་ཕྱིར་མ་ཡོང་། ང་ཚོའི་རྟ་ར་དུ་སྔོན་མའི་བཞི་ཆའི་གཅིག་
ཙམ་མ་གཏོགས་ཕྱིར་ཡོང་མེད།”
དུས་དེ་ནས་བཟུང་ངས་རང་གི་བདག་པོ་མཐོང་མ་མྱོང་། ཁོ་རྟ་སྒ་
ལས་ལྷུང་མ་ཐག་ཚེ་སྲོག་མཇུག་རྫོགས་སོང་བ་ངས་ཁག་ཐེག་བྱེད་
ཐུབ། དེའི་རྗེས་ནས་བདག་པོ་གཞན་དག་ལ་དེ་ལྟ་བའི་བརྩེ་བ་ཆགས་
མ་མྱོང་། རྗེས་ནས་ང་ཡང་དམག་འཁྲུག་མང་བོ་ལ་ཞུགས་མྱོང་།
ཐེངས་ཤིག་ལ་རྨས་ཡང་མོ་ཞིག་ཀྱང་ཕོག་མྱོང་། དམག་འཁྲུག་མཇུག་
རྫོགས་ནས་ཕྱིར་དབྱིན་ཇིར་ཐོན། ལུས་པོ་ཡང་སྔོན་མར་ལམ་ལ་ཆས་
པའི་སྐབས་དང་འདྲ་བར་བདེ་ཐང་ཡིན་ལ་གཟུགས་སྟོབས་ལྡན།
ངས་ཡང་བསྐྱར་ཁོ་ལ་འདི་ལྟར་དྲིས“ངས་སྔོན་ཆད་མི་རྣམས་
ཀྱིས་དམག་འཁྲུག་གླེང་བ་གོ་མྱོང་། ཁོ་ཚོས་དམག་འཁྲུག་ནི་དོན་
བཟང་ཞིག་ཏུ་བསམ་ཡོད་པ་འདྲ།”
ཨ། ངས་བསམ་ན་ཁོ་ཚོའི་དམག་འཁྲུག་རྒྱག་པ་དངོས་སུ་མཐོང་
མྱོང་མེད། གལ་ཏེ་དགྲ་བོ་མེད་པར་དམག་དོན་འཁྲབ་སྟོན་དང་ལྟ་
ཀློག་བྱས་ན། དམག་འཁྲུག་ཧ་ཅང་བཟང་ངེས། འོན་ཀྱང་། གཡུལ་
སར་དཔའ་མཛངས་ལྡན་པའི་འཐབ་མོ་བ་དང་དམག་རྟ་ཁྲི་ཕྲག་ལྷག་
རྐྱེན་ལམ་དུ་ཤོར་སའི་བཤས་ར་ཞིག་ཏུ་གྱུར་ཞིང་། ཡང་ན་ཚེ་གང་
བོར་དབང་བོ་སྐྱོན་ཅན་དུ་ཤོར་བ་སོགས་ནི་དོན་དག་གཞན་ཞིག་རེད།
“ཁྱེད་ཀྱིས་དམག་འཁྲུག་སློང་རྐྱེན་ཤེས་སམ་ངས་དེ་ལྟར་དྲིས།
“མི་ཤེས། རྟ་རྣམས་ཀྱིས་དོན་དག་དེར་རྒྱུས་ལོན་བྱེད་ཐབས་མེད།
འོན་ཀྱང་། ང་ཚོ་རྒྱང་རིང་གི་ས་ཆ་ནས་དགྲ་བོ་གསོད་པར་རྒྱ་མཚོར་
བརྒལ་ནས་འགྲོ་བར་ནོར་འཁྲུལ་མེད་ན། དགྲ་བོ་ནི་ཧ་ཅང་ངན་པ་
ཞིག་ཡིན་སྲིད་་ཟེར།

ལེའུ་བཞི་བ།

ང་རང་གི་བདག་པོ་གསར་བ་འདི་ལྟ་བུའི་མི་བཟང་པོ་ཞིག་ལ་
འཕྲད་མ་མྱོང་། ཁོ་བྱམས་བརྩེ་དང་སྙིང་རྗེ་ཆེ་ཞིང་རྗོན་མན་ལེ་དང་
འདྲ་བར་ལུས་ཕུང་དར་ཡོད། ཁོའི་གཤིས་ཀ་འཇམ་ལ་སྤྲོ་དགའ་ཆེ། མི་
གཞན་ལ་ཁ་རྩོད་བྱེད་པ་སོགས་ཧ་ཅང་ཉུང་། ཁོ་རང་གིས་དབྱངས་རྟ་
བསྒྲིགས་ནས་གླུ་ཆུང་ལེན་པར་མོས་པ་དཔག་མེད་ཡོད།
ལྗེ་རཱེ་ཡིས་དུས་ཚོད་དོན་མེད་དུ་ཆུད་ཟོས་སུ་གཏོང་བའི་བྱ་སྤྱོད་
དག་ལ་སུན་པོ་བྱེད། མི་ལ་ལས་ནམ་རྒྱུན་རང་ཉིད་ཀྱིས་ཆུད་ཟོས་སུ་
བཏང་བའི་དུས་ཚོད་དག་གླ་གཏོང་ཤིང་རྟ་བརྒྱུགས་ནས་ཕྱིར་འཚོལ་
ན་བསམ་ཡོད། ཁོ་འདི་ལྟ་བུའི་མགྲོན་པོར་ཆེས་སུན་པ་རེད།
ཉིན་ཞིག་ལ། གཤིས་ཀ་རྩུབ་པའི་ན་གཞོན་གཉིས་ཤིང་རྟའི་ས་
ཚུགས་ཀྱི་ཆང་ཁང་ནས་སྒོར་བུད་དེ་ལྗེ་རཱེ་ལ་བཤད་པར་ཤིང་རྟ་ཁ་
ལོ་བ་མྱུར་མོར་ཚུར་ཤོག ངེད་གཉིས་ལ་དུས་ཚོད་མང་བོ་མེད། ཁྱེད་
ཀྱིས་ཤིང་རྟ་མགྱོགས་པོར་འདེད་རོགས། ཆུ་ཚོད་གཅིག་སྟེང་ང་ཚོ་
དུས་ལྟར་ཝེ་ཁི་ཊཱོར་རེ་ཡའི་མེ་འཁོར་འབབ་ཚུགས་སུ་ཐོན་དགོས།
ཁྱོད་ལ་ཤེ་ལིང་དོང་ཙེ་འགའི་རྔན་པ་སྤྲད་ཆོག”ཟེར།
སྐུ་ཞབས་རྣམ་པ། ངས་རྒྱུན་ལྡན་གྱི་འགྲོས་ཚད་ཀྱིས་ཁྱོད་ཚོ་
བསྐྱལ་ངེས། ཤེ་ལིང་འགའི་རྔན་པའི་ཆེད་དུ་མྱུར་ཚད་བརྒལ་མི་སྲིད།
མི་ཞིག་གིས་གློ་བུར་དུ་ཤིང་རྟ་དྲུད་ཡོང་ནས་ང་ཚོའི་འགྲམ་དུ་
བཞག ཤིང་རྟའི་སྒོ་ཤེད་ཀྱིས་ཕྱེ་སྟེ་བཤད་པར། "སྐུ་ཞབས། ངའི་ཤིང་
རྟ་ལ་སྡོད་དང་། ངས་ཁྱེད་གཉིས་ལ་ཞབས་ཕྱི་བསྒྲུབ་ཆོག ཁྱེད་གཉིས་
དུས་ཚོད་ལྟར་དུ་སླེབས་པར་ཁག་ཐེག་བྱེད།”ཁོས་མི་དྲག་གཉིས་ཀྱི་
འཁོར་སྒོ་རྒྱག་དུས། ལྗེ་རེ་ལ་མིག་བརྡ་ཙམ་བྱས་ཤིང་། ཤིང་རྟ་ཅུང་
ཙམ་ཇེ་མགྱོགས་སུ་བཏང་བ་ཙམ་གྱིས་ཆོག་མོད། ཁོས་་རྒྱུ་འབྲས་
བརྩི་ཁུལ་བྱེད་པ་རེད།”ཅེས་བཤད་ཞོར་ཁོས་ངལ་དུབ་ཀྱིས་མནར་
བའི་རྟ་ལ་ལྕག་གིས་བྲབས་ཤིང་། བྱ་འཕུར་བ་ལྟར་ལམ་ལ་ཆས། ལྗེ་
རཱེ་ཡིས་ངའི་སྐེ་ལ་བྱིལ་བྱིལ་ཙམ་བྱས་རྗེས་་ལྔ་ཁི།
འགའི་ཆེད་དུ་དེ་ལྟར་བསྒྲུབས་པ་རིན་ཐང་མི་འདུག ཨེ་རེད། སྤུན་
ཟླ༑”ཟེར། ལྡེ་རེ་ཡིས་རྒྱུན་དུ་རྟས་གོམ་འགྲོས་ལེགས་པོ་རྒྱུན་འཁྱོངས་
བྱེད་དགོས་ཟེར་ལ། མི་ལ་ལས་ཚད་ལས་བརྒལ་བའི་རེ་འདུན་སྐོང་
ཆེད་འགྲོས་ཚད་ཇེ་མགྱོགས་སུ་གཏོང་བ་ལ་དགག་པ་རྒྱག་མོད། འོན་
ཀྱང་། ཁོས་བཤད་པ་ཇི་བཞིན། གལ་ཏེ་རྒྱུ་རྐྱེན་གསལ་བོར་རྟོགས་ན་
ཁོས་སྔར་བཞིན་མི་ལ་ཤིང་རྟ་འདེད་པ་ཡིན།
ཉིན་དེའི་ཞོགས་པ་ངའི་ཡིད་ལ་ཝ་ལེར་འཆར་འདུག ང་ཚོས་
འབབ་ཚུགས་ནས་མགྲོན་པོར་སྒུག་པའི་སྐབས་སུ་ན་གཞོན་ཞིག་
གིས་ལག་ཏུ་དངོས་པོ་ལྕི་མོ་ཞིག་ཁྱེར་ནས་མི་འགྲོ་སའི་གཞུང་ལམ་
བརྒྱུད་ནས་ཚུར་རྒྱུག་ཡོང་། ཚ་ལུ་མའི་ཤུན་པགས་ཤིག་གི་ཐོག་ལ་
སྤོས་ནས་ཐང་ལ་འགྱེལ་སོང་།
ལྗེ་རཱེ་ཕར་རྒྱུག་ནས་ཁོ་སྐྱོར་དུ་སོང་། ན་གཞོན་དེ་ཐང་ལ་འགྱེལ་
བ་ཅུང་ཚབས་ཆེན་འདུག མི་རྣམས་ཀྱིས་ཁོ་སྐྱོར་ཏེ་ཚོང་ཁང་ཞིག་ཏུ
འགྲོ་སྐབས། ཁོས་གོམ་པ་སྤོ་རྒྱུར་དཀའ་ཁག་ཆེ་བ་འདྲ། ལྗེ་རཱེ་ཕྱིར་
འབབ་ཚུགས་སུ་ཡོང་ནས་སྐར་མ་བཅུ་ལྷག་འགོར་རྗེས་ཚོང་ཁང་གི་
ཞབས་ཕྱི་བས་ཁོ་བོས་བྱུང་། དེ་ནས་ངེད་གཉིས་ཡང་བསྐྱར་མི་འགྲོ་་
སའི་གཞུང་ལམ་དུ་སོང་།
ན་གཞོན་དེས་ཁྱོད་ཀྱིས་ང་ཤར་ལྷོའི་མེ་འཁོར་འབབ་ཚུགས་སུ་
བསྐྱལ་ཐུབ་བམ། ང་ཐང་ལ་འགྱེལ་བས་རྗེས་མི་ཆོད་པ་འདྲ། ངེས་པར་
དུ་ཆུ་ཚོད་གཉིས་སྟེང་གི་མེ་འཁོར་གྱི་རྗེས་ཆོད་དགོས། དེ་ང་ལ་མཚོན་
ན་ཧ་ཅང་གལ་ཆེན་ཞིག་ཡིན། གལ་ཏེ་ཁྱོད་ཀྱིས་ང་དུས་ལྟར་བསྐྱལ་
ཐུབ་ཚེ། ངས་ཁྱེད་ལ་བཀའ་དྲིན་ཚད་མེད་ཞུ་ངེས། ཁྱོད་ལ་རྔན་པ་
འགར་སྤྲོད་སྲིད་ཅེས་ཟེར།
ལྗེ་རཱེ་ཡིས་ལྷག་བསམ་ལྡན་པའི་སྒོ་ནས་བཤད་པར། “སྐུ་ཞབས་
ལགས། གལ་ཏེ་ཁྱོད་ཀྱི་ལུས་པོར་གནད་དོན་མེད་ན། ངས་ཤུ་རེས་བྱེད་
ངེས་ཟེར། རྒྱུ་མཚན་ན་གཞོན་དེའི་ངོ་མདངས་ཞན་ལ་སྐྱ་བོར་གྱུར་འདུག
ཁོ་བྲེལ་འཚུབ་ཀྱིས། “ང་ངེས་པར་དུ་འགྲོ་དགོས། དུས་ཚོད་མང་
བོ་མི་འདུག་སྒོ་ཕྱེ་རོགས་ཟེར། མིག་ལྡེབ་དབང་ཙམ་གྱིས་ལྗེ་རེ་ཁ་ལོ་
བའི་འདུག་སྟེགས་སུ་བསྡད་ནས་སྤྲོ་སེམས་འཁོལ་བའི་ངང་ངའི་སྲབ་
མདའ་འཐེན་ཙམ་བྱས་པས་ངས་ལམ་ལ་ཆས་དགོས་པ་ཤེས།
“སྤུན་ཟླ། ད་ནི་མགྱོགས་པོར་རྒྱུགས། ང་ཚོར་རྒྱུ་རྐྱེན་ཡོད་ན།
ཚོ་ཅི་ཙམ་བརྒྱུག་དགོས་རུང་མགྱོགས་པོར་རྒྱུག་ཐུབ་པ་དེ་ཁོ་ཚོར་
ཤེས་སུ་ཆུགས”ཉིན་གུང་གི་སྐབས་སུ་གྲོང་ཁྱེར་འདིར་ཤིང་རྟ་འདེད་ང་
རྒྱུ་ཧ་ཅང་དཀའ། གཞུང་ལམ་སྟེང་རླངས་འཁོར་གྱིས་གང་འདུག ང༌
ཚོ་ནམ་ཚོད་མདུན་དུ་བསྐྱོད་ཐུབ་བམ། ཤིང་རྟ་འདེད་མཁན་བཟང་
པོ་ཞིག་དང་རྟ་བཟང་པོ་ཞིག་ཕན་ཚུན་ལ་རྒྱུས་ལོན་དང་བློ་སེམས་
མཐུན་ན་དོན་དག་ཅི་ཞིག་སྒྲུབ་ཀྱང་ཧ་ཅང་སླ། ངའི་མཆུའི་ཚོར་བ་ཧ་
ཅང་སྐྱེན་པས་སྲབ་མདའི་ཆེས་ཡང་བའི་འགྱུར་ལྡོག་ཀྱང་ཚོར་ཐུབ།
ལན་བྷིན་ནས་དེ་ལ་ཧ་ཅང་ཕན་ཐོགས་ཡོད། འཁོར་ལོ་བཞི་ཅན་གྱི་
ཤིང་རྟ། སྤྱི་སྤྱོད་ཤིང་རྟ། ཟོང་འཁོར། ལྗིད་ཐེག་རླངས་འཁོར། གླ་གཏོང་
ཤིང་རྟ་དང་ཧ་ཅང་ཆེ་བའི་ཟོང་འདྲེན་ཤིང་རྟ་སོགས་ཚང་མ་གཞུང་
ལམ་སྟེང་དལ་གྱིས་འགུལ་བཞིན་ཡོད། ལ་ལ་ཁྱོད་དང་ཁ་ཕྱོགས་
གཅིག་དུ་བསྐྱོད་ལ། ལ་ལ་ཁ་ཕྱོགས་ལྡོག་པར་འགྲོ། ལ་ལ་སོང་བ་ཧ་
ཅང་དལ། ལ་ལར་གཞན་དག་བསྐྱུར་ནས་རང་ཉིད་སྔོན་དུ་སྐྱོད་པའི་འདུན་པ་ཆེ། སྤྱི་སྤྱོད་ཤིང་རྟ་དུས་ཚོད་སྐར་མ་འགའི་རྗེས་སུ་བསྡད་
ནས་མགྲོན་པོ་ཡར་བསུ་མར་སྐྱེལ་བྱེད་དགོས་པས་གཞུག་གི་དེ་ཡང་
མི་འདུག་ག་མེད་བྱུང་། དེ་མིན་ཚེ་ཇེ་མགྱོགས་སུ་བཏང་ནས་སྔོན་དུ་
འགྲོ་དགོས། འོན་ཀྱང་ཁྱོད་ཏག་ཏག་སྤྱི་སྤྱོད་ཤིང་རྟ་ལས་བརྒལ་འདོད་
པའི་སྐབས། འགྲམ་ནས་ཤིང་རྟ་འཁོར་ལོ་གཞན་པ་ཞིག་གུ་དོག་པའི་
བར་གསེང་ནས་མཆོང་ཡོང་བས། ཁྱོད་ཀྱང་སྤྱི་སྤྱོད་ཤིང་རྟ་ཡི་རྗེས་སུ་
མི་འདུག་ཐབས་མེད་ཡིན། ད་ལྟ་ཁྱོད་ཀྱི་བསམ་པར་རང་ཉིད་ཀྱིས་
གོ་སྐབས་དམ་འཛིན་བྱས་ནས་མདུན་ཕྱོགས་ཀྱི་སྤྱི་སྤྱོད་ཤིང་རྟ་ལས་
བརྒལ་ཆོག་པར་སྙམ་ནས། བྱ་འཕུར་བ་ལྟར་རྒྱུག་ན་མདུན་རྒྱབ་ཀྱི
ཤིང་རྟ་འཁོར་ལོ་དང་དབྱིན་ལེ་ཕྱེད་ཙམ་གྱི་བར་ཐག་ལས་མེད་པས་
མཉམ་དུ་འཕྲད་སྲིད། ཁྱོད་མདུན་དུ་གོམ་པ་འགའ་སྣུར་མོད། འོན་
ཀྱང་ཅུང་མ་འགོར་བར་ཡང་རང་ཉིད་ཤིང་རྟ་དང་ཟོང་འཁོར་མང་བོ་
ཞིག་གི་དཀྱིལ་དུ་ཡོད་པ་ཤེས། དལ་གྱིས་མདུན་དུ་མི་བསྐྱོད་ག་མེད་
ཡིན། རྒྱུན་ལྡན་གྱི་འགྲུམ་འགྲིལ་འགག་སྲིད། སྐར་མ་འགའ་རེ་ལངས་
ནས་ཉེ་འགྲམ་གྱི་སྲང་ལམ་དུ་འགྲོ་ཐུབ་པའི་བར་དུ་སྒུག་དགོས་ལ།
ཡང་ཉེན་རྟོག་པ་ཡོང་ནས་ཐེ་གཏོགས་མ་བྱེད་བར་དུ་སྒུག་དགོས།
ཁྱོད་ཀྱིས་གྲ་སྒྲིག་ལེགས་པོ་བྱས་ནས་གོ་སྐབས་དམ་འཛིན་བྱེད་
དགོས། གལ་ཏེ་མདུན་ཕྱོགས་སུ་ས་སྟོང་ཞིག་ཡོད་ཚེ། ཁྱོད་མདུན་དུ་
མཆོང་དགོས་ལ། སྤྲེའུ་འདྲ་བའི་ལྡེམ་མྱུར་དགོས། ནམ་ཡང་མདུན་དུ་
ས་སྟོང་ཡོད་མེད་ལ་ཡིད་འཇོག་བྱེད་དགོས། གོ་སྐབས་ཡོད་མེད་དང་
རང་གི་ཤིང་རྟའི་འཁོར་ལོ་དགག་ཡོད་མེད། གཞན་ལ་རྩུབས་ནས་
ཆག་སྐྱོན་ཤོར་ཡོད་མེད་ལ་གཟབ་དགོས། ཤིང་རྟ་གཞན་པའི་འཁོར་
སྒམ་གྱིས་རང་གི་བྲང་གཞུང་དང་ཕྲག་པར་མི་བརྡབས་པར་འགོག་
སྲུང་བྱེད་དགོས། འདི་དག་ཐབས་ཅད་ལ་ཇི་ལྟར་གདོང་གཏད་པར་གྲ་
སྒྲིག་བྱེད་དགོས། གལ་ཏེ་ལན་ཏྟིན་གྲོང་ཁྱེར་ནས་ཉིན་གུང་གི་དུས་སུ་
བྱ་འཕུར་བ་ལྟར་རྒྱུག་བསམ་ན་ཉམས་མྱོང་ཕུན་སུམ་ཚོགས་པ་ཞིག་
དགོས།
ང་དང་ལྗེ་རེ་གཉིས་སྔ་མོ་ནས་འདིར་ལོབས་ཡོད་པས། ཤིང་རྟ་
འདེད་པའི་སྐབས་སུ་མི་སུ་ཡང་ངེད་གཉིས་གྱི་འགྲན་ཡ་མིན། དེར་
མ་ཟད་ང་རང་ལྗེ་རེ་ལ་ཡིད་ཆེས་བརྟན་པོ་ཡོད། འདི་ལྟོས་བཅས་
ཀྱིས་གལ་ཆེན་ཞིག་ཡིན། ཁོས་ལྕག་གིས་བྲབས་པ་ཧ་ཅང་ཉུང་ཇེ་
མ་ཟད་ང་རང་ལྡེ་རེ་ལ་ཡིད་ཆེས་བརྟན་པོ་ཡོད།
མགྱོགས་སུ་གཏོང་བསམ་དུས་ཁོས་ཆོ……ཆོ་"ཟེར་བ་ལས་འགྲོ་
དགོས་པ་ཤེས་ཐུབ། སྲབ་མདས་ཁ་ཕྱོགས་ཅུང་ཙམ་བསྟན་རྗེས་གང་
དུ་འགྲོ་དགོས་པ་ཤེས། དེའི་རྐྱེན་གྱིས་རྟ་ལྕག་བཀོལ་དགོས་དོན་མེད།
ད་ནི་ངས་རང་གི་འདས་ཟིན་པའི་གཏམ་རྒྱུད་ཅིག་བཤད་ན།
ཉིན་དེར་སྲང་ལམ་དུ་ཧ་ཅང་འཚིང་ཁ་ཆེ། ང་ཚོ་ལམ་དུ་ཅུང་བདེ་
ལེགས་ཡིན་པར་བཤད་ཆོག ཆེབ་སཱའེ་བྷཻ་སྲང་ལམ་གྱི་མགོ་རུ་ཐོན་
དུས་འགྲིམ་འགྲུལ་བཀག་ཡོད་ལ། བཀག་ནས་སྐར་མ་འགའ་འགོར་
ཟིན། ན་གཞོན་དེས་མགོ་བོ་ཕྱི་རུ་བསྲིངས་ནས་བྲེལ་འཚུབ་ཀྱིས་
བཤད་པར་་གལ་ཏེ་ད་དུང་འགྲོ་མི་ཐུབ་ན་ང་རྐང་ཐང་དུ་སོང་ན་བཟང་
དེ་མིན་ཚེ་མེ་འཁོར་རྗེས་ཆོད་དཀའ”ཟེར།
ལྗེ་རཱེ་ན་རེ་་སྐུ་ཞབས། ངས་ཤུ་རེས་བྱེད་ངེས། ངས་བསམ་ན་ང་
ཚོ་དུས་ལྟར་ཐོན་ཐུབ། ད་ཡུན་རིང་ལ་འགག་མི་སྲིད། དེ་མ་ཟད་ཁྱོད་
ཀྱི་དངོས་པོ་ཧ་ཅང་ལྕི། སྐུ་ཞབས།"
ཏག་ཏག་སྐབས་དེར། མདུན་གྱི་ཟོང་འཁོར་འགུལ་བར་བརྩམས།
གོ་སྐབས་སླེབས་བྱང་། ང་ཚོ་ལམ་བར་དུ་གཞོགས་གཉིས་དཀྱོགས་
དགོས་ལ་རྟ་རྐྱང་ཞིག་དང་འདྲ་བར་བྱ་འཕུར་བ་ལྟར་རྒྱུག ཅུང་མ་
འགོར་བར་ལན་བྷིན་ཟམ་ཐོག་ཏུ་ཐོན། དེ་རུ་གླ་གཏོང་ཤིང་རྟ་དང་ཤིང་
རྟ་གཞན་དག་ཕྲེང་བསྒྲིགས་ལ་ང་ཚོ་ཚང་མ་ལམ་ཐིག་གཅིག་ཏུ་ཡོད།
ཚང་མས་མེ་འཁོར་གཅིག་ལ་སྒུག་ཡོད་པ་དང་འདྲ། གང་ལྟར་ང་ཚོ་
སྐར་མ་འགའི་སྔོན་དུ་མེ་འཁོར་ས་ཚུགས་ལ་སླེབས། སྐབས་དེར་སྐར་
མ་བརྒྱད་ཀྱིས་དུས་ཚོད་བཅུ་གཉིས་ལ་ཐོན་མེད།
ན་གཞོན་ན་རེ། “དཀོན་མཆོག་མཁྱེན། ང་ཚོ་དུས་ལྟར་ཐོན་
བྱང་། ཁྱེད་དང་ཁྱེད་ཀྱི་རྟ་ལ་ལའང་བཀའ་དྲིན་ཆེ་ཞུ། ཁྱེད་ཀྱིས་ང་ལ
རོགས་རམ་ཆེན་པོ་ཞིག་བྱས་སོང་། དངོས་གནས་སྒོར་མོས་དྲིན་བཟོ་
དཀའ། ཁྱེད་ཀྱིས་ཁི་ལིང་དོང་ཙེ་ཕྱེད་ཙམ་འདི་ལེན་རོགས།"
“མིན། ངའི་སེམས་ཀྱིས་བླངས་ཡོད། མེ་འཁོར་གྱི་རྗེས་ཆོད་པ་
དངོས་གནས་དགའ་བོ་བྱུང་སོང་། ཅོང་བརྡ་གྲག་བྱུང་སྐུ་ཞབས། དལ་
འགོར་མ་བྱེད། མི་སྲང་གླ་བ། ཚུར་ཤོག་དང་། སྐུ་ཞབས་འདི་ལ་དངོས་
པོ་འཁྱེར་རོགས་བྱོས་ཞེས་གླ་བ་ལ་བཤད། ཁོ་བྷོའོ་ཝིར་ལ་འགྲོ་རྒྱུ་
རེད། དུས་ཚོད་བཅུ་གཉིས་སྟེང་གི་མེ་འཁོར་རེད། དངོས་པོ་ཟུངས་
དང”ཞེས་བཤད་རྗེས། ལྗེ་རེ་ཡིས་ཕྱིར་འཁོར་དེ་ལྟག་རྒྱབ་ཀྱི་བྲེལ་ཚབ་
ཆེ་བའི་ཤིང་རྟ་རྣམས་ལ་ལམ་ཕྱེས། ང་ཚོས་གཞོགས་གཅིག་ཏུ་བསྡད་
ནས་འཚིང་ཁ་ཤིག་ཤིག་གི་རྣམ་པ་ཡལ་རྗེས་ཕྱིར་སོང་བ་ཡིན།
ལྗེ་རཱེ་ཡིས། “ལྗེ་རཱེ་ངོ་མ་དགའ་བ་ལ། སྙིང་རྗེ་བའི་ན་གཞོན་དེ་
འདི་འདྲ་ཞིག་བྲེལ་བ་ལངས་དོན་ཅི་ཡིན་ནམ་་ཞེས་ཁེར་ལབ་བྱས།
ཤིང་རྟ་འདུག་པའི་སྐབས་སུ། “ལྗེ་རཱེ་ཡིས་ལྗེ་རཱེ་སྐད་ཆེན་པོས་
ཁེར་ལབ་བྱེད་པ་ངས་ཀྱང་ཐོས་ཐུབ།”
ང་ཚོ་ཕྱིར་འབབ་ཚུགས་སུ་ཐོན་དུས། མི་རྣམས་ཀྱིས་རྔན་པ་འདི་
ཙམ་གྱི་ཆེ་དུ་འགྲོས་ཚད་ཇེ་མགྱོགས་ལ་བཏང་ནས་ཤིང་རྟ་དེད་ཞེས་
ཁྲེལ་དགོད་བྱས། དངོས་གནས་ཁོ་ཚོའི་བཤད་པ་ལྟ་བུ་ཞིག་ཡིན་ཚེ།
འདི་ཁོའི་རྩ་དོན་དང་འགལ་བ་རེད། ཁོ་ཚོ་ཚང་མས་ལྗེ་རཱེ་ལ་སྒོར་ག་
ཚོད་བྱིན་པ་ཤེས་འདོད་སྐྱེས།
“ང་ལ་རྒྱུན་དུ་ཐོབ་པ་ལས་མང་།”ཁོས་ཅུང་ལྐོག་གྱུར་གྱིས་མགོ་
བོ་ལྡེམ་ལྡེམ་ཙམ་བྱས་ཏེ“ཁོས་ང་ལ་བྱིན་པ་དེས་ཉི་མ་འགར་འཚོ་བ་
བདེ་ཞིང་སྐྱིད་པར་རོལ་ཆོག་་
མི་ཞིག་གིས “ཉོག་བཤད”ཟེར།ཡང་མི་ཞིག་གིས་་ཁོ་རྫུན་སྐྱ་ཞིག་རེད། 
ཕྱོགས་གཅིག་ནས་ང་ཚོ་ལ་གནས་ལུགས་ཆེན་པོ་བཤད། ཕྱོགས་གཅིག་
ནས་བྱ་བ་གཅིག་འདྲ་སྒྲུབ།
ལྗེ་རཱེ་ན་རེ། “གྲོགས་པོ་རྣམ་པ། ང་ལ་ཉོན་དང་། སྐུ་ཞབས་དེས་
ང་ལ་ཁེ་ལིང་དོང་ཙེ་ཕྱེད་ཀ་ཞིག་བྱིན། འོན་ཀྱང་། ངས་མ་བླངས། ཁོ་
དགའ་དགའ་སྤྲོ་སྤྲོའི་ངང་མེ་འཁོར་དུ་འབུད་པ་མཐོང་བ་དེ་ནི་ང་ལ་
མཚོན་ན་ཆེས་བཟང་བའི་དྲིན་གཟོ་ཡིན། ང་དང་ལྗ་ཁི་གཉིས་རང་
ཉིད་ཀྱི་སྤྲོ་བའི་ཆེད་དུ། མཚམས་ལན་རེར་མགྱོགས་པོར་བརྒྱུགས་
ཀྱང་དེ་ངེད་གཉིས་ཀྱི་དོན་དག་ཡིན་པས། ཁྱོད་ཚོ་ལ་འབྲེལ་བ་མེད
ལའེ་རེ་ཡིས་བཤད་པར། “ཨོ། དེས་ན་ཁྱོད་ནམ་ཡང་ཕྱུག་པོ་
"ཅེས་བཤད།
ཆགས་མི་སྲིད།”
ལྗེ་རཱེ་ཡིས་བཤད་པར། “ཡིན་ན་ཐང་། འོན་ཀྱང་། ངས་རང་ཉིད་
ཕྱུག་པོ་མ་ཆགས་པའི་རྒྱུ་མཚན་གྱིས། ང་ལ་བདེ་སྐྱིད་ཉུང་ཞེས་བཤད་
མི་ཤེས། ངས་ཡེ་ཤེའི་ཆོས་འཁན་གྱི་བརྒྱ་གྲམ་སྐོར་གྱིན་ཆོས་གསུངས་
པ་ལ་ཐེངས་འགར་ཉན་མྱོང་། འོན་ཀྱང་ཁྱོད་ཕྱུག་པོར་ཆགས་ན་འོས་
ཟེར་བ་ཞིག་གོ་མ་མྱོང་། 《ཞིན་དབྱེ》 ནང་དུ་ཡང་ཕྱུག་པོར་འབྲེལ་
བའི་སྤྲོ་སྐྱིད་ལྡན་པའི་དོན་དག་མང་བོ་ཞིག་གསུང་ཡོད།
ངས་བསམ་ན་གལ་ཏེ་ང་ཡང་ཕྱུག་པོར་ཆགས་ན། ཧ་ཅང་དགོད་
བྲོ་བ་ཞིག་ཡིན་ངེས”"ཞེས་ལབ།

ལེའུ་ལྔ་བ།

ཉིན་ཞིག་གི་ཞོགས་པར། ལྗེ་རེ་ཡིས་ང་ལ་འཁོར་སྒམ་སྤྲད། ཏག་
ཏག་སྲབ་མདའ་འཐེན་གྲབས་བྱེད་སྐབས་མི་དྲག་ཞིག་ར་སྐོར་ནང་དུ་
སླེབས་སོང་།
ལྗེ་རཱེས། “སྐུ་ཞབས། ཁྱེད་ལ་ཞབས་ཕྱི་སྒྲུབ་པར་མོས་པ་ཡོད།"མི་
དྲག་ན་རེ།"་སྐུ་ཞབས་བྷཱ་ཁིར། ཞོགས་པ་བདེ་ལེགས། ལྕམ་མོ་བྷི་རེ་
གྷི་སི་རྗེས་ཕྱོགས་གཟའ་ཉི་མའི་ཞོགས་པ་རེ་རེར་ཆོས་ཁང་དུ་མཇལ་
སྐོར་ལ་འགྲོ་དགོས། ང་ཁྱོད་ཀྱིས་མོར་ཤིང་རྟ་འདེད་པར་མོས་མཐུན་
ཡོད། ང་ཚོ་ད་ལྟ་ཆོས་ཁང་གསར་བར་མཇལ་དུ་འགྲོ་རྒྱུ་བྱས་ཡོད། དེ་
རུ་ལམ་ཐག་ཅུང་རིང་པོ་ཡོད།”
སྐུ་ཞབས་ལགས། ཁྱེད་ཐུགས་རྗེ་ཆེ། འོན་ཀྱང་། ངས་གཟའ་
འཁོར་གཅིག་གི་ནང་ཉིན་དྲུག་ལ་ལས་གཉེར་བྱེད་པའི་ལག་རྟགས་མ་
གཏོགས་བླངས་མེད། གལ་ཏེ་ངས་གཟའ་ཉི་མར་མགྲོན་པོ་སྐྱེལ་ན་དེ་
ཁྲིམས་འགལ་ཡིན།
འོ། དེ་ངས་མ་ཤེས། ཁྱེད་ཀྱི་ལས་གཉེར་ཉིན་བདུན་གྱི་རྣམ་པར་
བསྒྱུར་ཀྱང་ཧ་ཅང་སྟབས་བདེ་རེད། ངས་ཁྱོད་ཀྱི་གོ་སྐབས་འདི་འཆོར་
མི་འདོད། དོན་དངོས་སྟེང་ལྕམ་མོ་བྷི་རེ་གྷི་སི་ཡང་ཤིང་རྟ་འདེད་པར་
སྤྲོ་བ་ཡོད།
སྐུ་ཞབས། ང་ལྕམ་མོ་བྷི་རེ་གྷི་སི་ལ་ཞབས་ཕྱི་སྒྲུབ་པར་ཧ་ཅང་
མོས་མཐུན་ཡོད། སྔོན་ཆད་ངས་ཉིན་བདུན་ཅན་གྱི་ལག་རྟགས་
བླངས་མྱོང་། འོན་ཀྱང་། དེ་ལྟར་སོང་རྗེས། ང་དང་རྟ་ཚང་མར་ཧ་ཅང་
དཀའ་ཚེགས་ཆེ། ང་ཚོས་ལོ་ཧྲིལ་བོར་ལས་ཀ་ལས་ནས་ཉིན་གཅིག་
ལའང་ངལ་གསོ་བའི་དུས་ཚོད་མེད། གཟའ་ཉི་མར་ཡང་བཟའ་མི་ཚོ་
དང་མཉམ་དུ་འདུག་ཁོམ་མེད་ལ་ཆོས་ཁང་དུ་མཆོད་མཇལ་ལ་འགྲོ་
ཁོམ་ཡང་མེད། ངས་ལས་ཀ་འདི་མ་གཉེར་གོང་ནམ་རྒྱུན་ཆོས་ཁང་
དུ་མཆོད་མཇལ་ལ་འགྲོ་ཡི་ཡོད། དེའི་རྐྱེན་གྱིས་ལོ་འདི་དག་གི་རིང་
ལ། ངས་གཉེར་བ་ཚང་མ་གཟའ་འཁོར་གཅིག་ནང་ཉིན་དྲུག་ལ་ལས་
གཉེར་བྱེད་པའི་ལག་རྟགས་ཡིན། ངས་ཡོད་ཚད་ཇེ་བཟང་ཡིན་པ་
ཚོར། “ཨ། དེ་ལོས་ཡིན། མི་ཚང་མར་ངལ་གསོ་བའི་དུས་ཚོད་ཡོད་
ལ་ཆོས་ཁང་དུ་འགྲོ་ཁོམ་ཡང་ཡོད་དགོས། འོན་ཀྱང་། ངས་བསམ་ན་
ཁྱེད་ཀྱིས་ཉིན་གཅིག་ལ་ཐེངས་གཅིག་རྒྱུག་པར་དེ་འདྲའི་དོན་སྣང་མ་
བྱས་ན་འོས། དེ་མ་ཟད་ལམ་ཐག་ཀྱང་ཧ་ཅང་རིང་བོ་ཞིག་མེད། གཟའ་
ཉི་མའི་ཉིན་ཧྲིལ་བོར་ཕྱི་དྲོ་དང་དགོང་མོར་ཁྱོད་རང་ཉིད་ཀྱིས་བཀོད་
སྒྲིག་བྱས་ན་ཆོག ལྷག་པར་དུ་ཁྱོད་ཀྱིས་ཀྱང་ཤེས་གསལ་རེད། ང་ཚོ་
ཚང་མ་མགྲོན་པོ་ཪྙིང་བ་རེད།”
“རེད་ལགས་། སྐུ་ཞབས། དེ་ལྟར་རེད། ཁྱེད་ཀྱིས་ད་བར་དུ་བདག་
སྐྱོང་བྱས་པར་བཀའ་དྲིན་སྙིང་ནས་ཞུ། ང་ཁྱེད་དང་ལྕམ་མོ་བྷི་རེ་གྷི་སི་
གཉིས་ལ་ཞབས་ཕྱི་སྒྲུབ་པར་ཧ་ཅང་སྤྲོ་བ་ཡོད། འོན་ཀྱང་། ངའི་གཟའ་
ཉི་མའི་ངལ་གསོ་བའི་དུས་ཚོད་འདི་མེད་མི་རུང་། ངས་དངོས་གནས་
སྒྲུབ་མི་ཐུབ། ངས་སྔོན་ཆད་དཔེ་དེབ་ལས་བཀླགས་མྱོང་། དཀོན་
མཆོག་གིས་མི་བསྐྲུན་པ་དང རྟ་དང་དུད་འགྲོ་གཞན་དག་ཀྱང་
བསྐྲུན་པ་རེད། ཁོས་དངོས་གཟུགས་ཁྲི་འབུམ་གསར་བསྐྲུན་བྱས་
རྗེས། ཉིན་གཅིག་ལ་ངལ་གསོ་བའི་དུས་ཚོད་བཀོད་སྒྲིག་བྱས། ད་དུང་
མི་དང་དུད་འགྲོ་ཚང་མར་གཟའ་འཁོར་གཅིག་གི་ནང་ཉིན་གཅིག་
ལ་ངལ་གསོ་བ་གཏན་འབེབས་བྱས། སྐུ་ཞབས་ལགས། ངས་བསམ་
ན༑ དཀོན་མཆོག་གིས་འདི་ལྟར་སྒྲུབ་ན་མི་དང་དུད་འགྲོ་ཚང་མར་
བཟང་ཆ་ཡོད་པ་མཁྱེན་ཡོད་པ་རེད། འདི་ལྟར་སྒྲུབ་ན་ང་རང་ལ་ཡང་
བཟང་ཆ་མི་ཉུང་བ་ཞིག་ཡོད་པ་ཡིད་ཆེས་ཡོད། གཟའ་ཉི་མར་ངལ་
གསོ་བྱས་པ་ནས་བཟུང་ངའི་ལུས་སྟོབས་རྒྱས་ཤིང་བདེ་ཐང་དུ་གྱུར།
གཟའ་འཁོར་གཅིག་ནང་གི་ཉིན་དྲུག་ལ་གཉེར་བའི་ཤིང་རྟ་བ་ཚང་མས་
དེ་ལྟར་བསམ་པ་རེད། ད་ལྟ་ངའི་དངུལ་ཁང་དུ་བཅོལ་བའི་དངུལ་ཀྱང་
སྔོན་ཆད་ལས་མང་བ་ཡོད། ཆུང་མ་དང་བུ་ཕྲུག་ཇི་འདྲ་ཞིག་དགའ་བ་
མི་གླེང་བར་བྱ། ཁོ་ཚོས་ང་སྔོན་ཆད་དང་འདྲ་བར་ལས་ཀ་རྐྱང་རྐྱང་ལ་
མགོ་འཁོར་བར་མཐོང་མི་འདོད་པ་རེད།”
མི་དྲག་ན་རེ "འོ། དོན་དག་འདི་སེམས་ལ་མི་འཛིན་རོགས། སྐུ་
ཞབས་བྷཱ་ཁིར། འདང་མང་བོ་མ་རྒྱག ང་གཞན་ལ་སོང་སྟེ་རྩར་ལྗེ་རེ་
ཡིས་ང་ལ་བཤད་པར། “འེ། ང་ཚོས་ཀྱང་རོགས་རམ་བྱེད་མི་ཐུབ། སྤུན་
ཟླ༑ ལྗ་ཁི། ང་ཚོས་གཟའ་ཉི་མ་ངེས་པར་དུ་ངལ་གསོ་དགོས"་ཟེར།
ཁོས་ཡང“ཕཱ་ལཱེ། འདིར་ཤོག་དང་།”
ཅུང་མ་འགོར་བར། མོ་ར་སྐོར་དུ་སླེབས་བྱུང་།
“སྙིང་ཉེ་མ། སྐུ་ཞབས་བྷི་རེ་གྷི་སི་ཡིས་ང་ལ་གཟའ་ཉི་མ་རེ་རེར་
ལྕམ་མོ་ཆོས་ཁང་དུ་བསྐྱལ་དགོས་ཟེར། ང་ལ་གཟའ་འཁོར་གཅིག་
ལས་ཉིན་དྲུག་ལ་ལས་གཉེར་བྱེད་པའི་ལག་རྟགས་ཡོད་ཅེས་བཤད།
ཡིན་ཡང་། ཁོས་ཉིན་བདུན་ཅན་ལ་བརྗེ་ཆོག་ཅིང་ང་ལ་གྱོང་རེག་ཏུ་
མི་འཇུག་ཟེར། ཕཱ་ལཱེ། ཁྱོད་ཀྱིས་ཤེས་པ་རེད། ཁོ་ཚོ་ནི་མགྲོན་པོ་ཆེས་
བཟང་པོ་ཡིན། ལྕམ་མོ་བྷི་རེ་གྷི་སི་རྒྱུན་དུ་དུས་ཚོད་འགའ་རེར་ཕྱི་རུ་
དངོས་པོ་ཉོ་རུ་འགྲོ་ལ། གྲོགས་པོར་ལྟ་རུ་འགྲོ་དུས་རེ་རེར་མོས་སྤྲད་
པའི་སྒོར་མོ་ཧ་ཅང་དྲང་བཞག་ཡིན། དངོས་གནས་བུད་མེད་བཟང་པོ་
ཞིག་ཡིན། མི་གཞན་དང་མི་འདྲ་བར་རིན་གོང་མི་གཏམ་ལ་ཡང་ན་
ཆུ་ཚོད་གསུམ་ཆུ་ཚོད་གཉིས་ལ་བསྐུམ་ཡང་སྲིད། འདི་རྟ་ལ་མཚོན་
ན་ཧ་ཅང་བག་ཡང་ཞིག་རེད། དུས་རྒྱུན་དུ་སྐར་མ་གཅིག་ཀྱང་བརྩོན་
ལེན་བྱས་ནས་མེ་འཁོར་ལ་བསྙེགས་པ་ལྟ་བུའི་དཀའ་སྡུག་མེད། 
གལ་ཏེ་ངས་ད་ཐེངས་མོའི་ཁར་མི་ཉན་ཚེ། ང་ལ་མགྲོན་པོ་འདི་ཤོར་སོང་བ་
རེད། ཆུང་མ། ཁྱོད་ཀྱིས་འདི་ལ་ཇི་ལྟར་ལྟ།”
“ལྗེ་རེ། ངས་བསམ་ན། གལ་ཏེ་ལྕམ་མོ་བྷི་རེ་གྷི་སི་ཡིས་ཁྱོད་ལ་
དངུལ་སྤྲད་ཀྱང་། ངས་ཁྱོད་ཉིན་བདུན་ལ་ལས་གཉེར་པའི་ཤིང་རྟ་བ་
ཞིག་བྱེད་མི་འདོད། གཟའ་ཉི་མར་ངལ་གསོ་མ་བྱས་ན་ཇི་ལྟ་བུ་ཞིག་
ཏུ་འགྱུར་ངེས་བ་ང་ཚོ་ཚང་མས་ཤེས་གསལ་རེད། ད་སྐབས།
དགའ་དགའ་སྐྱིད་སྐྱིད་ཀྱིས་བཟའ་ཉི་མ་ཞིག་རོལ་ཚེ་ཅི་འདྲ་ཞིག་
ཡིན་ངེས། དཀོན་མཆོག་ལ་ཐུགས་རྗེ་ཆེ། ཁྱོད་ཀྱིས་བཙལ་བའི་དངུལ་
གྱིས་གཟའ་མི་གང་བོ་ཁ་གསོ་རྟེན་ལ་འདང་རྒྱག་མེད། སྐབས་ལན་
འགར་རྩྭ་སྐམ་དང་ཡུག་པོ་སོགས་ཉོ་ཞིང་། ལག་རྟགས་རིན་པ་དང་
ཁང་རིན་སོགས་སྤྲད་རྗེས། ཅུང་དཀའ་ཁག་ཡོད་ཀྱང་། ཧ་རེ་ཡིས་མི་
འགྱང་བར་སྒོར་མོ་བཙལ་ནས་ཁྱིམ་བསྐྱང་ཆོག དཀའ་ཁག་ཅུང་
ཙམ་ཡོད་ཀྱང་། སྔོན་ཆད་ཀྱི་འཚོ་བ་དེ་རོལ་མི་བསམ། སྐབས་དེར་
ཁྱོད་ང་ཚོ་དང་ལྷན་དུ་ཆོས་ཁང་དུ་འགྲོ་ཁོམ་མེད། ཐ་ན་བྱིས་པར་
མིག་གིས་ལྟ་ཙམ་ཡང་བྱེད་ཁོམ་མེད། ཡང་ན། ཉིན་གཅིག་ལཡང་
དགའ་དགའ་སྐྱིད་སྐྱིད་ཀྱིས་མཉམ་དུ་འདུག་མི་ཐུབ་ན། དཀོན་མཆོག་
ཀྱང་སྔོན་ཆད་ཀྱི་འཚོ་བ་དེ་འདྲ་རོལ་བར་མི་འཐད། ལྗེ་རེ། ང་ལ་བཤད་
རྒྱུ་འདི་ལས་མེད།"
ལྗེ་རཱེ་ཡིས། “སྙིང་ཉེ་མ། ངས་ཀྱང་སྐུ་ཞབས་བྷེ་རེ་གྷི་སི་ལ་དེ་ལྟར་བཤད།
དེ་ནི་སྔ་གཞུག་ཚང་མར་རྒྱུན་འཁྱོངས་བྱེད་བཞིན་ཡོད། ཕཱ་
ལཱེ༑ སེམས་ཁུར་མ་བྱེད།(སྐབས་འདིར་ཕཱ་ལཱེ་ངུ་བཞིན་ཡོད།) གལ་ཏེ་
ང་ལ་སྔོན་གྱི་གླ་ཆའི་ལྡབ་གཉིས་སྤྲད་ཀྱང་སྔར་གྱི་ལམ་ཁར་མི་ཞུགས།
ཆུང་མ། ད་ལྟ། སྤྲོ་བོར་ཤོག་ང་ཡང་ངལ་རྩོད་བྱེད་དུ་འགྲོ་དགོས།”
“ཁ་བརྡ་འདིའི་གཟའ་འཁོར་གསུམ་གྱི་རྗེས་སུ། སྐུ་ཞབས། བྷི་རེ་
གྷི་སི་ཡིས་ལྗེ་རཱེ་ཡི་ཤིང་རྟ་ཐེངས་གཅིག་གླས། དེའི་རྐྱེན་གྱིས་ང་ཚོ་
འབབ་ཚུགས་སུ་མགྲོན་པོར་སྐྱེལ་བསུ་བྱེད་དུ་འགྲོ་དགོས། སྔོན་ཆད་
དང་བསྡུར་ན་དཀའ་ལས་ཧ་ཅང་ཆེ། ལྗེ་རེ་དོན་དག་འདིའི་རྐྱེན་གྱིས་
སེམས་སྐྱིད་པོ་མེད། འོན་ཀྱང་། ཕཱ་ལཱེ་ཡིས་རྒྱུན་དུ་བྱ་ཐབས་བཙལ་
ནས་ཁོ་ལ་སྤྲོ་བ་སྐྱེས་སུ་འཇུག མོས་བཤད་པར། ལྗེ་རཱེ་སེམས་ལ་མ་
འཛིན། སྒྲུབ་ཐུབ་པ་དག་ལ་འབད་པ་བྱོས། གཞན་པར་དེ་འདྲའི་དོ་
སྣང་བྱེད་མི་དགོས། ནམ་ཞིག་གི་ཚེ་ན་ཡོད་ཚད་ཇེ་བཟང་དུ་ཡོང་
ངེས་ཞེས་བཤད།
མ་འགྱང་བར། ལྗེ་རཱེ་ལ་མགྲོན་པོ་བཟང་བོ་ཞིག་གི་གྱོང་གུད་
ཐེབས་པའི་གནས་ཚུལ་དེ་གང་སར་ཁྱབ་འདུག ཤིང་རྟ་བ་གཞན་པ་
རྣམས་ཀྱིས་གནས་ཚུལ་དེ་ཤེས་རྗེས། ཁོ་གླེན་པ་ཞིག་རེད་ཟེར། འོན་
ཀྱང་། མི་གཉིས་གསུམ་ཞིག་ཁོའི་ཕྱོགས་སུ་ལངས་ཡོད།
“ཋི་རཱུའུ་མན་ན་རེ། གལ་ཏེ་ངལ་རྩོལ་བྱེད་པའི་མིས་གཟའ་ཉི་
མར་ངལ་གསོ་མ་བྱས་ན། ཁོ་ཚོར་མི་འགྱང་བར་ཅི་ཡང་ཡོད་མི་སྲིད།
མི་ལ་ངལ་གསོ་བྱེད་པའི་དབང་ཆ་ཡོད་ལ་དུད་འགྲོའང་དེ་བཞིན་ནོ།
དཀོན་མཆོག་གི་འདུ་ལ་ཁྲིམས་ལྟར་ན་ང་ཚོ་ལ་ཉིན་གཅིག་ལ་ངལ་
གསོ་བྱེད་པའི་དུས་ཚོད་ཡོད་ལ། དབྱིན་ཇི་རྒྱལ་ཁབ་ཀྱི་ཁྲིམས་ལུགས་
ལྟར་ན་ཡང་ང་ཚོར་ཉིན་གཅིག་ལ་ངལ་གསོ་བྱེད་པའི་དུས་ཚོད་ཡོད།
ང་ཚོས་ཁྲིམས་ལུགས་ཀྱིས་གནང་བའི་དབང་ཆར་བརྩི་སྲུང་བྱེད་འོས་
ལ༑ ང་ཚོས་མི་རབས་རྗེས་མ་རྣམས་ཀྱི་ཆེད་དུ་དབང་ཆ་རྒྱུན་འཁྱོངས་
བྱེད་དགོས།”
“ཁྱོད་ཚོ་དད་ལྡན་རྣམས་ཀྱིས་དེ་ལྟར་ལོས་བཤད་ཀྱང་གལ་ཏེ་
གོ་སྐབས་ཡོད་ན་། ངས་ཐ་ན་ཤེ་ལེང་དོང་ཙེ་གཅིག་ཀྱང་འཆོར་དུ་མི་
འཇུག་“ང་ལ་དད་པ་མེད། ཁྱོད་ཚོ་དད་ལྡན་རྣམས་ཀྱང་ང་ཚོ་ལས་ཁྱད་
དུ་འཕགས་པ་པ་ཞིག་མི་འདུག”ལ་ལས་དེ་ལྟར་བཤད།
ལྗེ་རེ་ན་རེ། “གལ་ཏེ་ཁོ་ཚོ་མི་བཟང་པོ་མ་ཡིན་ཚེ། དེ་ནི་ཁོ་ཚོ་
ལ་དད་པ་མེད་པས་རེད། ཁྱོད་ཀྱིས་མི་འགས་ཁྲིམས་འགལ་བྱེད་པས།
ང་ཚོའི་རྒྱལ་ཁབ་ཀྱི་ཁྲིམས་ལུགས་ཡག་པོ་མི་འདུག་ཅེས་བཤད་སྲིད་
མོད། འོན་ཀྱང་། མི་གཞན་ལ་ཕོག་ཐུག་བཏང་བ་དང་ཁྱིམ་མཚེས་ལ་
འཛིང་བ། སྒོར་མོ་བསྐྱིས་རྗེས་ཕྱིར་མི་སྤྲོད་པ་སོགས་ཀྱི་ཀུན་སྤྱོད་མི་
གཙང་བའི་མི་ཞིག་ཡོད་ན། ཁོ་ནི་དུས་རྒྱུན་ཆོས་ཁང་དུ་ག་ཚོད་འགྲོ་
རྒྱུ་ཡོད་ནའང་། ངས་དངོས་གནས་བཤད་ན་ཁོ་ཆོས་པ་མ་རེད། ཟོལ་
མ་དང་རྫུན་སྐྱ། ལ་ལ་མ་གཞི་ནས་ཆོས་ལུགས་ལ་དད་པ་མེད། དོན་
གྱིས་ཆོས་ལུགས་ལ་དད་པ་ནི་འཇིག་རྟེན་གྱི་ཆེས་བཟང་བ་དང་དངོས་
དོན་ལྡན་པ་ཞིག་རེད། དད་མོས་ཁོ་ནས་མི་རྣམས་ལ་དགའ་བ་བསྐྱེད་
ཐུབ་ལ། འཇིག་རྟེན་སྔར་ལས་མཛེས་པར་བསྒྱུར་ཐུབ།”
ལྗོའོན་ཟི་ན་རེ། “གལ་ཏེ་ཆོས་ལུགས་དེ་འདྲའི་བཟང་བོ་ཞིག་
ཡིན་ན། ཁོ་གཟའ་ཉི་མར་ཤིང་རྟ་གླས་ནས་ཆོས་ཁང་དུ་འགྲོ་བར་
བཀག་འགོག་བྱེད་སྲིད། འདི་ནི་ངས་ཆོས་ལུགས་ཀྱིས་རྫུན་ལབ་པ་
རེད་ཟེར་བའི་རྒྱུ་མཚན་ཡིན། གལ་ཏེ་ཆོས་ཁང་དུ་འགྲོ་བ་དང་གཟའ་
ཉི་མར་མཆོད་མཇལ་དུ་འགྲོ་མཁན་དེ་དག་མེད་ཚེ། ང་ཚོ་ཕྱི་རུ་ཡོང་
ནས་ལས་རྒྱུ་ཅི་ཡང་མེད། འོན་ཀྱང་། ཁོ་ཚོས་བཤད་པ་ལྟར་ན། ཁོ་
ཚོར་འདིའི་རྩ་བའི་ཁེ་དབང་ཡོད་མོད་ང་ལ་མེད། གལ་ཏེ་ང་ལ་རང་
ཉིད་ཀྱི་རྣམ་ཤེས་སྐྱོབ་པའི་གོ་སྐབས་མེད་ཚེ། ཁོ་ཚོས་ང་ལ་འགན་
འཁུར་ན་འོས།”
མི་ལ་ལར་ཁོས་བཤད་པའི་སྐད་ཆར་འཐད་པ་ཡོད། ལྗེ་རེ་ཡིས་མུ་
མཐུད་དུ་བཤད་པར།
“ཁྱོད་ཀྱི་བཤད་པ་བདེན་པར་འདོད། འོན་ཀྱང་གོ་མི་ཆོད་པ་རེད།
མི་ཚང་མས་རང་རང་གི་རྣམ་ཤེས་ལ་བལྟ་སྐྱོང་ལེགས་པོ་བྱེད་དགོས་
ལ༑ བྱིས་པ་དང་འདྲ་བར་གཞན་གྱི་སྒོ་ཁ་རུ་བཞག་ནས་མི་གཞན་
གྱིས་རང་གི་ཚབ་དུ་བདག་སྐྱོང་བྱེད་པར་རེ་བ་བཅོལ་མི་རུང་། ཁྱོད་ཀྱི་
ལྟོས་དང་། གལ་ཏེ་ཁྱོད་ཁ་ལོ་བའི་འདུག་སྟེགས་སུ་བསྡད་ནས་མགྲོན་
པོར་སྒུག་ན། ཁོ་ཚོའི་འདི་ལྟར་བཤད་ངེས། ཁྱོད་ཀྱི་ཤིང་རྟ་ང་ཚོས་མ་
གླས་རུང་མི་གཞན་པས་གླ་སྲིད། ཁོས་ཀྱང་གཟའ་ཉི་མར་རོལ་འདོད་
མེད།"ཁོ་ཚོས་ཀྱང་འདྲི་རྩད་མི་བྱེད་ལ་བསམ་བློ་ཡང་གཏོང་མི་སྲིད།
གལ་ཏེ་ཁོ་ཚོ་ཤིང་རྟ་མ་གླས་ན། ང་ཚོ་གཟའ་ཉི་མར་འདི་རུ་ལངས་
ནས་འདུག་དོན་མེད། འདི་ལྟར་སྒྲུབ་རྒྱུ་ནི་སླ་བོ་མིན། འོན་ཀྱང་། གལ་
ཏེ་ཤིང་རྟ་བ་ཚང་མས་གཟའ་ཉི་མར་མཉམ་དུ་ངལ་གསོས་ཏེ་ཤིང་རྟ་
འདྲུད་དུ་མ་ཕྱིན་ཚེ་དོན་དག་འདི་སླ་བོར་འདུག
“གལ་ཏེ་ང་ཚོ་གཟའ་ཉི་མར་ཤིང་རྟ་འདྲུད་དུ་མ་སོང་ཚེ། མི་བཟང་
དེ་དག་རང་ཉིད་དགའ་སའི་ཆོས་པའི་སར་འགྲོ་མ་ཐུབ་པས། ཅི་བྱ།
ལྗེ་རེས་འདི་ནི་ངས་ཐག་གཅོད་བྱས་ཆོག་པ་ཞིག་མ་རེད། གལ་
ཏེ་དེ་འདྲའི་ཐག་རིང་དུ་འགྲོ་ཐབས་མེད་ན། ཐག་ཉེ་སར་སོང་ཆོག
གལ་ཏེ་ཆར་བབས་ཚེ། བྱ་བ་གཉེར་བའི་ཉིན་རྒྱུན་དང་འདྲ་བར་ཆར་
ལྭ་གྱོན་ནས་ལམ་ལ་ཆས། དགོས་པ་ཡོད་ཚེ་མུ་མཐུད་དུ་སྒྲུབ་དགོས།
གལ་ཏེ་མེད་ན་མ་སྒྲུབ་ནའང་ཆོག
མི་བཟང་པོས་ཅི་ལྟར་བྱས་ཀྱང་བྱ་ཐབས་རྙེད་སྲིད། འདི་ནི་ང་
ཚོ་གླ་གཏོང་ཁ་ལོ་བ་དང་གཟའ་ཉི་མར་ཆོས་ཁང་དུ་འགྲོ་བ་རྣམས་
ལའང་གཅིག་འདྲ་རེད་ཅེས་བཤད།

ལེའུ་དྲུག་པ།

ཡང་གཟའ་འཁོར་གཉིས་གསུམ་ཙམ་འགོར་རྗེས། དགོང་མོ་དེར་
ངེད་གཉིས་ར་སྐོར་དུ་ཐོན་དུས་ཧ་ཅང་འཕྱི། ཕཱ་ལཱེ་ཡིས་ལམ་གྱི་ཕ་རོལ་
ནས་གློག་སྒྲོན་བཟུང་སྟེ་ཚུར་རྒྱུགས་ཡོང་།
“ལྗེ་རེ། གཏམ་བཟང་ཞིག་ཡོད། དེ་རིང་ཕྱི་དྲོར། ལྕམ་མོ་བྷི་རེ་གྷི་
སི་ཡི་གཡོག་པོ་ཡོང་ནས་སང་ཉིན་ཕྱི་དྲོའི་ཆུ་ཚོད་གཅིག་སྟེང་ཁོ་ཚང་
ལ་ཤོག་ཟེར། ངས་གནད་དོན་མེད་ཅེས་བཤད། ང་ཚོས་སྤྱིར་ན་ལྕམ་མོ་
བྷི་རེ་གྷི་ཡིས་མི་གཞན་ཞིག་གླས་ཡོད་པར་བསམ།”
མོའི་གཡོག་པོས་བཤད་པར། “དོན་དངོས་སུ་སྐུ་ཞབས་བྷཱ་ཁིར་
གྱིས་གཟའ་ཉི་མར་ལྕམ་མོར་ཤིང་རྟ་འདེད་པར་ཁས་ལེན་མ་བྱས་
པས་བདག་པོ་ཧ་ཅང་ཁོང་ཁྲོ་ལངས་ཡོད། ཁོས་ཤིང་རྟ་ཁ་ལོ་བ་འགའ་
བཙལ་མོད། ཚང་མས་ཁོ་ཚོས་ཤིང་རྟ་དེད་པ་ལ་ཧ་ཅང་མགྱོགས་
བསམ་གྱི་ཡོད། ལ་ལ་ཧ་ཅང་དལ། བདག་མོས་བཤད་པར། ཁྱོད་ཚང་
གི་ཤིང་རྟ་ལྟ་བུའི་གྲལ་དག་ཅིང་གཙང་མ་ཞིག་མི་འདུག སྐུ་ཞབས། བྷཱ་
ཁིར་གྱི་ཤིང་རྟ་ཁོ་ནར་བློར་བབ་ཡོད་ཅེས་བཤད།
ཕཱ་ལཱེ་ཡིས་དབུགས་ཐེངས་གཅིག་གིས་སྐད་ཆ་ཚང་མ་བཤད།
དབུགས་ཀྱང་འབྱིན་དཀའ་བར་གྱུར། ལྗེ་རེ་དགའ་སྤྲོ་ཆེན་པོས་དགོད་
ཞོར་དུ་ནམ་ཞིག་གི་ཚེ་ན། ཡོད་ཚད་ཇེ་བཟང་ལ་ཡོང་སྲིད།" ཁྱོད་
ཀྱིས་བཤད་པ་བདེན། སྙིང་ཉེ་མ། ཁྱོད་ཀྱིས་བཤད་པ་དངོས་གནས་
བདེན་པར་འདུག
དེའི་རྗེས་སུ། ལྕམ་མོ་བྷི་རེ་གྷི་སི་ཡིས་སྔོན་ཆད་དང་འདྲ་བར།
གཟའ་ཉི་མ་མ་གཏོགས་རྒྱུན་དུ་ལྗེ་རེ་ཡི་ཤིང་རྟ་གླ་བཞིན་ཡིན། འོན་
ཀྱང་། ཐེངས་གཅིག་ལ། ང་ཚོ་གཟའ་ཉི་མར་ཡང་ཕྱི་རུ་ཤིང་རྟ་འདེད་དུ་
སོང་། དོན་དག་ནི་འདི་ལྟ་སྟེ། གཟའ་སྤེན་པའི་དགོང་མོར། ང་ཚོ་ཁྱིམ་
དུ་ཐོན་དུས་ཧ་ཅང་འཕྱི། སང་ཉིན་གུང་སེང་ཡིན་སྙམ་སྟེ་སེམས་བདེ་
མོ་བྱས་ནས་ངལ་གསོ་བརྒྱབ། འོན་ཀྱང་། དོན་དག་ནི་ང་ཚོས་དྲན་པ་
དེ་ལྟ་བུ་ཞིག་མ་རེད།
གཟའ་སྤེན་པའི་ཞོགས་པར། ལྗེ་རཱེ་ཡིས་ར་སྐོར་ནང་དུ་ང་ལ་
གཙང་ཁྲུས་བྱེད་བཞིན་ཡོད། སྐབས་དེར། ཕཱ་ལཱེ་བྲེལ་བྲེལ་འཚུབ་
འཚུབ་ཀྱིས་ཚུར་རྒྱུབགས་ཡོང་ནས། “ཅི་ཞིག་རེད།”ལྡེ་རེས་དེ་ལྟར་
དྲིས།
“འོ། སྙིང་ཉེ་ལགས། ཟཱའེ་ན་བྷི་རཱོའོན་ལ་ཕ་ཡུལ་ཕྱོགས་ཀྱི་འཕྲིན་
ཡིག་ཅིག་འབྱོར་ནས་མོའི་ཨ་མ་ནད་ཧ་ཅང་ལྕི། གལ་ཏེ་མྱུར་བར་མ་
སོང་ན་ཆེས་མཐའ་མཇུག་གི་ངོ་ཐུག་པའི་གོ་སྐབས་ཀྱང་མི་འདུག་ཟེར།
 མོའི་ཕ་ཡུལ་ཞིང་གྲོང་དུ་ཡོད། འདི་ནས་དབྱིན་ལེ་བཅུ་ཡི་ལམ་
ཐག་ཡོད། མོས་བཤད་པར། གལ་ཏེ་མེ་འཁོར་ལ་བསྡད་ནས་སོང་ན།
ད་དུང་དབྱིན་ལེ་བཞི་ཙམ་ལ་རྐང་ཐང་དུ་འགྲོ་དགོས། འོན་ཀྱང་མོའི་
ལུས་པོ་ཧ་ཅང་ཞན་ལ། བུ་ཕྲུག་ཀྱང་ལོ་བཞི་ལས་མེད་པས་ལམ་ཐག་
འདི་འདྲ་རིང་པོ་ཞིག་བརྒྱུད་མི་ཐུབ་པ་ཁོ་ཐག་ཡིན། མོས་ཁྱོད་ཀྱིས་
ཤིང་རྟ་དེད་ནས་དེ་རུ་བསྐྱལ་ཐུབ་པར་རེ་བ་བཅངས་བཞིན་ཡོད། མོའི་
ལག་ཏུ་སྒོར་མོ་ཡོང་མ་ཐག ཁྱོད་ལ་འཁོར་གླ་སྤྲོད”་ཟེར།
“ཨ་ཙི་ཙི། ངས་བསམ་བློ་ཞིག་གཏོང་། དེ་ནི་འཁོར་གླ་ཙམ་གྱི་
ཆེད་དུ་མིན། གལ་ཏེ་འདི་ལྟར་སྒྲུབ་ཚེ། ང་ཚོས་རང་གི་གཟའ་ཉི་མ་
དེ་རོལ་ཐབས་བྲལ། རྟ་ཧ་ཅང་ཆད་འདུག ང་ཡང་དེ་བཞིན་ནོ།། དེ་ནི་
བསམ་བློ་གཏོང་དགོས་བའི་གཞི་རེད།”ཡང་ཕཱ་ལཱེ་ན་རེ“གནད་དོན་
དེས་ག་ལ་ཚད། གལ་ཏེ་ཁྱོད་མེད་ན་གཟའ་ཉི་མར་སྤྲོ་བ་ཅི་ཡང་མེད།
འོན་ཀྱང་། ཁྱོད་ཀྱིས་ཧ་གོ་བ་རེད། ང་ཚོས་མི་གཞན་ལ་རོགས་རམ་
བྱེད་འོས། ང་ཚོ་དཀའ་ཁག་ལ་འཕྲད་དུས་མི་གཞན་གྱིས་རོགས་རམ་
བྱེད་པར་རེ་བ་བཅངས་པ་དང་གཅིག་པ་རེད། གལ་ཏེ་ང་རང་གི་ཨ་མ་
ཤི་ལ་ཉེ་དུས། རང་ཉིད་ཇི་འདྲའི་བྲེལ་བ་ཞིག་ལང་སྲིད་པ་གསལ་བོར་
ཤེས། སྙིང་ཉེ་བའི་ལྗེ་རེ། འདི་ལྟར་སྒྲུབ་ན་ངལ་གསོ་ཉིན་མོར་བར་ཆད་
བཟོས་པ་མིན། རྒྱུ་མཚན་ནི་དུད་འགྲོའམ་བོང་བུ་ཞིག་དོང་ནང་དུ་
ལྷུང་བ་དེ་ཡར་ལངས་ན་ངལ་གསོའི་ཉིན་མོར་བར་ཆད་བཟོ་མི་སྲིད།
དེའི་རྐྱེན་གྱིས་ཌྷའེ་ན་ཤིང་རྟ་ཐེངས་གཅིག་ལ་བརྒྱུགས་ན་གནད་དོན་
ཅི་ཡང་མེད་པ་ང་ལ་ཡིད་ཆེས་ཡོད”ཅེས་ཁ་ཏ་བྱས།
“ཕཱ་ལཱེ། ཁྱོད་ནི་ཆོས་པ་བཞིན་དུ་སེམས་རྒྱུད་དཀར། ངས་ཀྱང་
གཟའ་ཉི་མའི་ཞོགས་པ་རེ་རེར་དམ་པའི་གསུང་རབ་ལ་ཉན་བཞིན་
ཡོད་པས། དེ་ལྟར་བསྒྲུབ་པར་བྱ། ཁྱོད་མྱུར་མོར་སོང་ནས་བྷཱའེ་ན་ཡོད་
ཚད་གྲ་སྒྲིག་བྱོས་ཞེས་བརྡ་རྒྱོབས། ཆུ་ཚོད་བཅུ་བའི་སྟེང་དུ་ང་ཚོ་དུས་
ལྟར་ལམ་ལ་ཆས། སྒུགས་དང་། འགྲོ་ཁར་བྷི་རེ་བྷིན་ལ་འཚམས་འདྲི་
ཞིག་བྱོས། ཁོའི་འཁོར་སྒམ་ཡང་མོ་དེ་ང་ལ་གཡོར་རོགས་ཞུས། ཁོས་
གཟའ་ཉི་མར་ཤིང་རྟ་མི་བཀོལ་བ་ངས་ཤེས་ཡོད། འཁོར་སྒམ་ཡང་
མོས་རྟའང་རོགས་འདེགས་བྱེད་ཐུབ།”
མོ་ཅུང་མ་འགོར་བར་ཕྱིར་ཐོན། ཤན་པས་འཁོར་སྒམ་དགའ་
གཡར་བྱུང་། ད་དུང་འཛེམ་མི་དགོས་ཞེས་སྐད་བསྐུར་འདུག
ལྗེ་རཱེ་ཡིས་བཤད་པར། “ཧ་ཅང་བཟང་། ང་ལ་གོར་སོབ་དང་ཞོ་
ཉུང་ཙམ་ཁྱེར་ཤོག ང་ཕྱི་དྲོ་གང་ཐུབ་ཀྱིས་སྔ་ས་ནས་ཕྱིར་ལོག”
“དེས་ན་ངས་ཕྱི་དྲོར་ཤ་མོག་ལས་ནས་ཁྱོད་ལ་སྒུག་འདུག"ཟེར་ཞོར་
ཁྱིམ་དུ་འཛུལ་སོང་། ལྡེ་རེ་ཡིས་རང་གིས་བསྒྲིགས་པའི་གླུ་ཆུང་སྟེ།་ཕཱ་
ལཱེ་ནམ་ཡང་ནོར་འཁྲུལ་མི་བཟོ་བའི་ཆུང་མ་ཞེས་དབྱངས་སུ་བཀུག
འདི་ནི་ཁོ་ཆེས་དགའ་སའི་གླུ་ཆུང་དེ་ཡིན།
ལྗེ་རཱེ་ཡིས་བྷཱའེ་ན་ཞིང་གྲོང་དུ་བསྐྱལ་བར་ང་ལ་འཁོར་སྒམ་སྤྲད།
ཆུ་ཚོད་བཅུ་བའི་སྟེང་ང་ཚོ་ལམ་ལ་ཆས། འཁོར་ལོ་བཞི་ཅན་གྱི་གླ་
གཏོང་འཁོར་སྒམ་དང་བསྡུར་ན་འཁོར་ལོ་ཆེ་བའི་ཟུང་ལྡན་འཁོར་
སྒམ་ཞིག་དྲུད་ན། རྒྱུགས་པ་མགྱོགས་ལ། རྒྱབ་ཏུ་ཅི་ཡང་མེད་པ་དང་
འདྲ།
དེ་ནི་ཟླ་ལྔ་བའི་ནང་གི་གནམ་སྔོ་ཧ་ཅང་དྭངས་བའི་ཉིན་ཞིག་
ཡིན། གྲོང་རྡལ་བརྒལ་རྗེས། མཁའ་དབུགས་གཙང་ཞིང་དྭངས། རྩྭ་
ཤིང་གི་དྲི་བསུང་ཕྱོགས་བཞིར་འཐུལ། ཞིང་ཚིགས་བར་གྱི་ལམ་ཕྲན་
འཇམ་ཞིང་ནེམ། ཚོར་བ་ལ་འདས་སོང་དང་འདྲ་བར་སྤྲོ་བ་ཞིག་
བརྟས། ཅུང་མ་འགོར་བར་ལུས་ཧྲིལ་བོར་གསོན་ཤུགས་རྒྱས།
བྷཱའེ་ན་ཚང་ཞིང་བའི་ཁང་ཁྱིམ་ཞིག་ཏུ་བསྡད་ཡོད། རྩྭ་ཕྲན་གྱིས་
ཁེབས་པའི་ལམ་ཕྲན་ཞིག་གི་མཐའ་རུ་ཡོད། མུ་རྒྱུད་གཅིག་པའི་རྩྭ་
རའི་མཐའ་འཁོར་དུ་སྡོང་རྒན་ཆེན་པོ་འགའ་ཡོད། དེ་རུ་བཞོན་མ་
གཉིས་ཀྱིས་རྩྭ་ཟ་བཞིན་ཡོད། ན་གཞོན་ཞིག་གིས་ལྗེ་རེ་ལ་འཚམས་
འདྲི་བྱས་ཏེ། འཁོར་སྒམ་སྤང་ཐང་དུ་བཞག་སྟེ་ང་ནོར་ལྷས་སུ་
བཏགས། ཁོས་བཤད་པར། གལ་ཏེ་ང་ལ་རྟ་ར་ཞིག་ཡོད་ན་ཅི་མ་རུང་
ཟེར།
ལྗེ་རཱེ་ན་རེ“གལ་ཏེ་ཁྱོད་ཀྱི་བཞོན་མར་འདྲོགས་མི་སློང་ཚེ། ངའི་
རྟ་འདི་ལྟ་བུའི་སྤང་ཐང་ཡག་པོ་ཞིག་ཏུ་ངལ་གསོ་བར་དགའ་བོ་ཡོད་
སྲིད། འདི་ལྟ་བུ་ཞིག་ཁོ་ལ་ཐོབ་དཀའ་བ་ཡིན།”
དེ་ལོས་ཆོག དགའ་བསུ་ཆེན་པོ་བྱེད། ཁྱོད་ཀྱིས་འདི་འདྲའི་
སེམས་བཟང་བཅངས་ནས་ངའི་ཨ་ཅེ་ཕྱིར་བསྐྱལ་ཡོང་བས། ཁྱོད་
ཀྱིས་བཤད་པ་ཇི་བཞིན་བྱ། ང་ཚོས་ཆུ་ཚོད་གཅིག་གི་རྗེས་སུ་གུང་
ཟས་བཟའ་རྒྱུ་ཡིན་པས། ཁྱོད་ཀྱང་ནང་དུ་ཤོག་དང་ང་ཚོས་མཉམ་དུ་
ཟ༑ ཨ་མ་ན་བ་ནས་བཟུང་ཁྱིམ་ནང་ཟང་ཟིང་ལང་ལོང་ཞིག་ཏུ་གྱུར་
ཡོད་ཟེར།
ལྗེ་རཱེ་ཡིས་མཛའ་བརྩེ་ལྡན་པའི་ཁོ་ལ་བཀའ་དྲིན་ཞུས་ཤིང་། རང་
ཉིད་ཀྱིས་ཟ་མ་ཁྱེར་ཡོད་ལ་སྤང་ཐང་དུ་སེམས་གཡེང་བར་དགའ་
ཚུལ་ལབ།
ལྗེ་རེ་ཡིས་ངའི་སྒ་ཆས་ཚང་མ་མར་བླངས་རྗེས། ང་རང་ཉིད་ཀྱིས་
ཅི་ཞིག་བྱེད་དགོས་པ་མི་ཤེས། སྔོན་ལ་རྩྭ་ཟ་བའམ། ཡང་ན་གང་སར་
བང་རྒྱུག་བྱེད། ཡང་སྐབས་རེར་མར་ཉལ་ནས་ངལ་གསོ་བ་དང་སྤང་
ཐང་གོམ་པས་འཇལ། དེ་ནས་ངས་ཚང་མ་ཐེངས་གཅིག་རེ་བྱས། ལྗེ་
རཱེ་ཡང་བལྟས་ཚོད་ཀྱིས་ང་དང་འདྲ་བར་སྤྲོ་བས་ཁེངས། ཁོས་རྩྭ་རའི་
མུ་མཐའི་སྡོང་གྲིབ་འོག་ཏུ་བྱ་བྱེའུ་ཡི་སྐད་སྙན་ལ་ཉན་བཞིན་གླུ་ཆུང་
ཐན་ཐུན་བླངས། ད་དུང་ཁོ་ཆེས་དགའ་བའི་དཔེ་དེབ་སྟེ་དཔེ་ངོས་ཁམ་
མདོག་ཡིན་པ་དེ་ཅུང་ཙམ་བཀླགས། དེའི་རྗེས་ནས། ཁོ་ཡར་ལང་སྟེ་
སྤང་ཐང་ལ་འཆམ་འཆམ་དུ་སོང་། ཆུ་བོའི་འགྲམ་དུ་ཡོང་སྟེ་མེ་ཏོག་
དང་སྐྱུ་རུ་ར་འགའ་བཏོག རྒྱུན་ལྗང་འཁྲི་ཤིང་གིས་མཉམ་གཅིག་ཏུ་
བསྡམས། དེ་ནས་ཡུག་པོ་ཁྱེར་ཡོང་ཡོད་པ་ང་ལ་བྱིན། དུས་ཚོད་འདི་
ཅི་འདྲའི་མགྱོགས་པ་ལ། ང་ཨེར་ཤོལ་གཞིས་ཀ་ནས་ལྗེན་ལྗིར་དང་
བྲལ་བ་ནས་བཟུང་། འདི་ལྟ་བུའི་ལྗང་ནེམ་ནེམ་གྱི་སྤང་ཐང་ཞིག་ཏུ་
གཏན་ནས་བསྡད་མ་མྱོང་།
ང་ཚོ་ལམ་ཧྲིལ་བོར་སོས་དལ་དལ་གྱིས་ཁྱིམ་དུ་སོང་། ར་སྐོར་དུ་
འཛུལ་མ་ཐག་ལྗེ་རེས། “མ་ཡེ། ཕཱ་ལཱེ། གཟའ་ཉི་མ་འདི་ངས་སྐྱིད་པོ་
ཞིག་རོལ་སོང་། བྱེའུས་ང་ལ་བསྟོད་གླུ་ལེན་ལ། ལྗ་ཁི་ཡིས་ཀྱང་རྟེའུ་
ཞིག་དང་འདྲ་བར་པྲ་ཆལ་བྱེད།”
ཁོས་མེ་ཏོག་ཌྷ་ལཱེ་ཡི་ལག་ཏུ་འཇོག་སྐབས་མོ་དགའ་ནས་ས་ལྡིང་
གནམ་ལྡིང་བྱེད།

ལེའུ་བདུན་པ།

ཉིན་དེ་གནམ་ངོ་ཧ་ཅང་འཁྱག ད་དུང་རླུང་གཡུག་བཞིན་ཡོད།
རྟཱ་ལཱེ་ཡིས་ཨ་ཕ་ལ་ཐང་ཚ་བོ་དཀར་ཡོལ་གང་ཁྱེར་ཡོང་སྟེ་འགྲམ་
དུ་བསྡད་ནས་ཁོས་འཐུང་བ་ལ་བལྟས། དེའི་སྐབས་སུ། མི་དྲག་ཅིག་
བྱ་འཕུར་བ་ལྟར་ང་ཚོའི་ཕྱོགས་སུ་ཡོང་། ཆར་གདུགས་བཀར་འདུག
ལྗེ་རེས་ཞྭ་མོར་རེག་ཙམ་བྱས་ནས་གུས་པ་བྱས། དཀར་ཡོལ་བྷཱ་ལཱེ་
ལ་བྱིན། རྟ་ཁེབས་ལེན་གྲབས་བྱེད་སྐབས། མི་དྲག་དེས་གོམ་པ་ཇེ་
མགྱོགས་སུ་བཏང་སྟེ་སྐད་ཆེན་པོས། “གྲོགས་པོ། མིན་མིན། ཁྱོད་ཀྱིས་
མེད་མོད། འོན་ཀྱང་ཁྱོད་ཀྱིས་ཐང་བཏུངས་ནས་བུ་མོ་བདེ་འཇགས་
སྔོན་ལ་ཐང་འཐུང་ཚར་བར་བྱོས། སྤྱིར་ན་ང་ལ་ཡང་དུས་ཚོད་མང་བོ་
སྒོས་གཞུང་ལམ་གྱི་ཕ་རོལ་དུ་བསྐྱལ་བར་སྒུག་ཆོག་་ཟེར། ཁོ་ཤིང་རྟ་
ལ་བུད། ལྗེ་རེས་མཛའ་བརྩེ་ལྡན་པས་བཀའ་དྲིན་ཞུས། ཡང་ཌྷ་ལཱེ་
གམ་དུ་སོང་།
“ཌྷ་ལཱེ། ལྟོས་དང་། ཁོ་ནི་མི་དྲག་ཞིག་རེད། ངེས་པ་དོན་གྱི་མི་དྲག་
ཞིག་རེད། བྷཱ་ལཱེ། ཁོས་ཉམ་ཆུང་བའི་ཤིང་རྟའི་ཁ་ལོ་བ་དང་བུ་མོ་ཆུང་
ཆུང་གི་ཆེད་དུ་བསམ་བློ་གཏོང་བཞིན་འདུག”
ལྗེ་རེས་ཐང་བཏུངས་རྗེས་བུ་མོ་ལམ་གྱི་ཕ་རོལ་དུ་བསྐྱལ། དེའི་
རྗེས་སུ་མི་དྲག་གིས་བཤད་པ་ཇི་བཞིན་ཁི་ལ་ཧྥིམ་རཱའེ་ཟི་ཡི་ཕྱོགས་
སུ་ཤིང་རྟ་དེད། མི་དྲག་འདིས་ཐེངས་འགར་ང་ཚོའི་ཤིང་རྟ་གླས། ངས་
བསམ་ན་ཁོ་རྟ་དང་ཁྱི་ལ་དགའ་བོ་ཡོད། རྒྱུ་མཚན་ནི་ང་ཚོ་ཁོའི་ཁྱིམ་
གྱི་སྒོ་ཁར་སླེབས་ཐེངས་རེར། ཁྱི་གཉིས་གསུམ་རེ་ཚུར་བརྒྱུགས་ཡོང་
ནས་བསུ་མ་བྱེད་པས་རེད། ཁོས་ང་ལ་བྱིལ་བྱིལ་བྱེད་ཅིང་། བག་བྲོ་
བའི་ངང་བཤད་པར། “རྟ་འདི་ལ་བདག་པོ་བཟང་བོ་ཞིག་འདུག འདི་
ནི་ཁོ་ལ་ཐོབ་འོས་བ་ཞིག་ཀྱང་རེད་"ཟེར། རང་ལ་ཞབས་འདེགས་ཞུ་
བའི་རྟར་མཉམ་འཇོག་བྱེད་མཁན་ཧ་ཅང་ཉུང་། མི་དྲག་འདི་དང་དེ་
མཚམས་ལན་རེར་ང་ལ་བྱིལ་བྱིལ་བྱས་ཏེ་སྐད་ཆ་བཤད་པ་ཤེས་ཡོད།
འོན་ཀྱང་། མིའི་བརྒྱ་ཆའི་དགུ་བཅུས་མེ་འཁོར་གྱི་སྒུལ་ཤུགས་འཕྲུལ་
ལས་གཞན་པའི་མི་དྲག་རེ་འགའ། ད་དུང་བུད་མེད་འགའ་རེས་ཀྱང་
འཁོར་ལ་བྱིལ་བྱིལ་བྱེད་པར་སྤྲོ།
མི་དྲག་འདི་ལོ་ཆུང་རྒྱུ་མེད། ཁོང་གི་ཕྲག་པ་མདུན་དུ་སྒུར་འདུག
ནམ་རྒྱུན་དོན་དག་ཅིག་སྒྲུབ་པར་བྲེལ་བ་ལང་བཞིན་པ་དང་འདྲ་
ཁོའི་མཆུ་སྒྲོས་ཧ་ཅང་སྲབ་ཅིང་དགོད་པའི་སྐབས་སུ་མཛེས་པར་
སྣང་། འོན་ཀྱང་། ཁོས་ནམ་རྒྱུན་མཆུ་སྒྲོས་དམ་པོར་བསྡམས་འདུག
མིག་མདངས་ལ་གྲིམ་ཤ་ཞིག་དོད་འདུག མ་ནེ་དང་མགོ་བོ་འགུལ་
སྟངས་དེས་དོན་དག་ཅི་ཞིག་སྒྲུབ་ཀྱང་འཕྲལ་ཐག་གཅོད་མཁན་ཞིག་
ཡིན་པ་མངོན་འདུག སྐད་ངག་ཧ་ཅང་འཇམ་ལ་མཛའ་བརྩེ་ལྡན། རྟ
ལ་ཡིད་རྟོན་རུང་བའི་ཚོར་བ་སྦྱིན། ཁྱད་ཆོས་འདི་ཡང་ཁྱད་ཆོས་
གཞན་པ་དང་འདྲ་བར་ཧ་ཅང་མངོན་གསལ་ཡིན།
ཉིན་ཞིག་ལ། ཁོ་དང་མི་དྲག་གཞན་ཞིག་གིས་ང་ཚོའི་ཤིང་རྟ་
འཁོར་ལོ་གླས། ཁོ་ཚོ་སྲང་ལམ་གྱི་ཚོང་ཁང་ཞིག་གི་སྒོ་ཁ་ནས་བསྡད།
ཁོའི་གྲོགས་པོ་ཚོང་ཁང་དུ་འཛུལ། ཁོ་རང་སྒོ་ཁ་ན་ལངས་འདུག
སྲང་ལམ་གྱི་ཕ་རོལ་ན་ང་ཚོ་དང་ཐག་མི་རིང་བའི་སར་རྟ་མཆོག་
གཉིས་ཀྱིས་འཁོར་ལོ་བཞི་ཅན་གྱི་ཤིང་རྟ་ཞིག་དྲུད་ནས་རྒུན་ཆང་
བཙོང་སའི་ཆང་ཁང་ཞིག་གི་འགྲམ་དུ་ལངས་འདུག རྟ་པ་མཐོང་རྒྱུ་མི་
འདུག ཁོ་ཚོ་ཆུ་ཚོད་ག་ཚོད་ཅིག་གི་སྟེང་ལ་ཡར་ལངས་པ་ངས་ཀྱང་
མི་ཤེས། འོན་ཀྱང་། བལྟས་ཡོང་ན་ཁོ་ཚོ་སྒུག་དྲགས་ནས་སུན་ཡོད་
པ་འདྲ། སྡོད་མ་ཚུགས་པར་ཡར་འགྲོ་མར་འགྲོ་བྱས། རྟ་པ་བརྒྱུགས་
ཡོང་སྟེ་སྲབ་མདའ་ནས་བཟུང་། རྟ་ལྕག་གིས་བྲབས། མགོ་བོ་དང་ལུས་
པོར་བྲབས། ང་ཚོའི་མི་དྲག་དེས་བྱ་སྤྱོད་འདི་དག་མཐོང་འཕྲལ་ལམ་
གྱི་ཕ་རོལ་དུ་སོང་སྟེ། བློ་རྩ་བརྟན་པོས་བཤད་པར། “གལ་ཏེ་ཁྱོད་ཀྱིས་
མྱུར་དུ་བྱ་སྤྱོད་འདི་མཚམས་འཇོག་མི་བྱེད་པ་མ་ཟད་ད་དུང་ཁོ་ཚོར་
མནར་གཅོད་བཏང་བ་ན། ངས་ཁྱོད་ཀྱིས་རྟ་བསྐྱུར་ནས་གང་འདོད་དུ་
ཡར་མར་ལ་འཁྱམས་པའི་གནས་ཚུལ་བདག་པོ་ལ་གཏུག་རྒྱུ་ཡིན།”
མི་འདི་སྔ་མོ་ནས་བཟི་ཡོད་པ་མངོན་གསལ་རེད། ཁོས་ཚིག་ངན་
འགའ་ལབ་རྗེས་རྟར་མ་བྲབས། སྲབ་མདའ་བཟུང་སྟེ་ཤིང་རྟར་བུད། དེ་
དང་མཉམ་དུ་ང་ཚོའི་གྲོགས་པོ་འདིས་སྨྱུ་གུ་ཞིག་བླངས་ཏེ། ཤིང་རྟའི་
སྟེང་གི་ཁ་ལོ་བའི་མིང་དང་ས་གནས་སོགས་ཟིན་བྲིས་སུ་ཕབ།
“ཁྱོད་ཀྱིས་ཅི་བྱེད་བསམ་པ་ཡིན།"ཁ་ལོ་བ་དེས་སྐད་ངན་ཕྱུང་།རྟ་
ལྕག་གཡུག་ནས་འགྲོ་དུས། ཁོ་ལ་མགོ་བོ་ལྕོག་ལྕོག་ཅིག་དང་འཁྱག་
སིབ་སིབ་ཀྱི་འཛུམ་མདངས་ཤིག་གིས་སྐྱེལ་མ་བྱས།
ང་ཚོའི་མི་དྲག་དེ་ཕྱིར་ཤིང་རྟའི་ནང་བུད། ཁོའི་གྲོགས་པོ་དགོད་
ཞོར་དུ། “རཱའེ་ཋི། ངས་སྤྱིར་ན་ཁྱོད་ཀྱིས་རང་ཉིད་ཀྱི་ལས་དོན་མང་བོ་
ཞིག་ཐག་གཅོད་བྱེད་དགོས་པས། མི་གཞན་གྱི་རྟ་དང་གཡོག་པོ་ལ་ཁ་
ཡ་མི་བྱེད་པར་བསམས་ཡོད་”་ཟེར།
ང་ཚོའི་གྲོགས་པོ་དེ་ཡུད་ཙམ་ལ་ལངས་རྗེས་མགོ་བོ་གཡོ་ཙམ་
བྱས་ཏེ་བཤད་པར། “ཁྱོད་ཀྱིས་འཇིག་རྟེན་ཅིའི་ཕྱིར་འདི་འདྲའི་ཐབས་
སྡུག་ཅིག་ཡིན་པ་ཨེ་ཤེས།”
གྲོགས་པོ་ན་རེ། “མི་ཤེས”ཞེས་ལན་བཏབ།
དེས་ན་ངས་ཁྱོད་ལ་བཤད། རྒྱུ་མཚན་ནི་མི་རྣམས་ཀྱིས་རང་
གཅིག་པུའི་དོན་བྱ་ལ་བསམ་བློ་གཏོང་བ་ལས། གཉའ་གནོན་ཐེབས་
པའི་མི་དང་སྐད་ཆ་བཤད་མི་ཤེས་པའི་དུད་འགྲོའི་ཆེད་དུ་སྐད་ཆ་
ཚིག་གཅིག་ཀྱང་བཤད་མི་འདོད། དོན་ངན་བསྒྲུབ་པའི་མི་རྣམས་ཀྱི་
མཚང་ཡང་གཏོར་མ་འདོད་པས་རེད། དོན་དག་འདི་ལྟ་བུ་མཐོང་ན།
ངས་ཁ་ཡ་མ་བྱས་པར་འདུག་མི་གཟོད། རྗེས་ནས་མི་མང་བོ་ཞིག་
གིས་ངས་ཁོ་ཚོར་རྟ་ལ་ཇི་ལྟར་གཅེས་དགོས་པ་ཤེས་སུ་བཅུག་པར་
བཀའ་དྲིན་ཞུ་བཞིན་འདུག
ལྗེ་རེས། “སྐུ་ཞབས་ལགས། གྲོང་ཁྱེར་འདིར་དེ་འདྲ་ཧ་ཅང་དཀོན་
པས། ཁྱེད་ལྟ་བུའི་མི་དྲག་ལྷག་པར་མང་བར་སྨོན།”
ང་ཚོ་མུ་མཐུད་དུ་མདུན་དུ་བསྐྱོད། ཁོ་ཚོ་ཤིང་རྟ་ལས་བབས་རྗེས།
ང་ཚོའི་གྲོགས་པོ་འདིས། “ངའི་རྩ་དོན་ནི་གལ་ཏེ་གདུག་རྩུབ་ཆེ་ཞིང་
ནོར་འཁྲུལ་གྱི་དོན་དག་འབྱུང་བ་མཐོང་བཞིན་དུ། ནུས་པ་ཡོད་ཀྱང་
བཀག་འགོག་མི་བྱེད་ན། ང་ཚོས་ཀྱང་མཉམ་དུ་ཉེས་པ་བསགས་པ་
ཡིན་ཞེས་བཤད་ཞོར་དུ་བུད་སོང་།

ལེའུ་བརྒྱད་པ།

ཉིན་ཞིག་ལ། ང་ཚོས་གླ་གཏོང་ཤིང་རྟ་གཞན་དག་དང་ལྷན་དུ་
སྤྱི་གླིང་ཞིག་གི་ཕྱི་ནས་བསྡད། ནང་དུ་རོལ་ཚོགས་ཤིག་གིས་རོལ་མོ་
དཀྲོལ་བཞིན་ཡོད། སྐབས་འདིར། རྙིང་ཧྲུལ་དུ་གྱུར་པའི་གླ་གཏོང་ཤིང་
རྟ་ཞིག་དེད་ཡོང་ནས་ང་ཚོའི་འགྲམ་དུ་བསྡད། ཤིང་རྟ་འདྲུད་མཁན་
ནི་ངལ་དུབ་ཀྱིས་མནར་བའི་རྟ་རྒན་པ་ཞིག་རེད།མོའི་ལུས་སྟེང་དུ་སྒ་
སྟན་རྙིང་ཧྲུལ་ཞིག་བཀབ་འདུག ནང་ནས་མོའི་ལུས་ཧྲིལ་བོའི་རྩིབ་
རུས་ཀྱང་རིག་ནས་འདུག མོའི་པུས་མོའི་ལྷ་ང་དྲང་མོ་བྱེད་ཐབས་
བྲལ། ལག་པ་གཉིས་བརྟན་པོར་ལངས་མི་ཐུབ། ངས་རྩྭ་སྐམ་ཟ་བའི་
སྐབས་སུ་རླུང་གཡུག་ནས་རྩྭ་སྐམ་ཁུར་སོང་། ཉམ་ང་བའི་གྲོགས་པོ་
དེས་རྐེ་བསྲིངས་ནས་རྩྭ་སྐམ་བཟུང་། དེར་མཐུད་ཁ་ཕྱིར་འཁོར་ནས་
ད་དུང་རྩྭ་སྐམ་ཡོད་མེད་ལ་བལྟས། མོའི་མིག་མདངས་ལས་འཇོག་
གཞག་སྐྱབས་མེད་མགོན་མེད་གྱི་ཉམས་ཤིག་ཤར་འདུག ངས་མོ་ལ་
མཉམ་འཇོག་མི་བྱེད་ག་མེད་བྱུང་། ངས་སྔོན་ཆད་མོ་རིག་མྱོང་བ་འདྲ།
མོས་ང་ལ་བལྟ་ཞོར་དུ་འདྲི་རྒྱུར།
“ཅང་ཤེས་རྟ་ནག ངོ་མ་ཁྱོད་ཡིན་ནམ”ཟེར།
“ལྗེན་ལྗིར་རེད། འོན་ཀྱང་། འགྱུར་ལྡོག་ཅི་འདྲའི་ཆེ་བ་ལ།”སྔོན་
ཆད་ལྗེན་ལྗིར་གྱིས་ཨེར་ཤོལ་གཞིས་ཀར་ལོ་གཅིག་ལ་ནད་གསོ་བྱས་
རྗེས། མི་རྣམས་ཀྱིས་མོས་ཡང་བསྐྱར་ལས་ཀ་ཐུབ་པར་འདོད་ནས་
མི་དྲག་ཅིག་ལ་བཙོང་། མགོ་བརྩམས་མ་ཐག་མོས་འཚོ་བ་བཟང་བོ་
ཞིག་རོལ། འོན་ཀྱང་ཐེངས་ཤིག་ལ་མོ་ནམ་རྒྱུན་དང་བསྡུར་ན་ལམ་
ཐག་ཅུང་རིང་པོ་ཞིག་ལ་རྒྱུག ནད་རྙིང་ཡང་བསྐྱར་འཕར། དེ་ནས་
མོས་དུས་ཚོད་ཐུང་ཐུང་ཞིག་ལ་སྨན་བཅོས་བྱས་ནས་ངལ་གསོ་བྱས་
རྗེས་ཡང་གཞན་ལ་བཙོངས་། དེའི་རྗེས་སུ་མོ་ཐེངས་མང་བོ་ཞིག་ལ་
ཕྱིར་བཙོང་བྱས། ཆ་རྐྱེན་ཇེ་སྡུག་ནས་ཇེ་སྡུག་རེད།
“དེའི་རྐྱེན་གྱིས་ང་མཇུག་མཐར་ཤིང་རྟ་གླ་གཏོང་བྱེད་པའི་མི་
ཞིག་ལ་བཙོངས། ཁོས་ཤིང་རྟ་གཞན་ལ་གླས། ཁྱོད་ཀྱིས་འཚོ་བ་སྐྱིད་
པོ་ཞིག་རོལ་ཡོད་པ་མཐོང་ནས་དགའ་སྤྲོ་ཆེན་པོ་སྐྱེས། འོན་ཀྱང་ངའི་
རོལ་བའི་འཚོ་བ་ཁྱོད་ལ་བཤད་ཐབས་བྲལ། ཤིང་རྟའི་ཁ་ལོ་བ་དེ་དག་
གིས་ངའི་ནད་རྙིང་ཤེས་རྗེས་སུ། ཐོག་མའི་རིན་ཐང་མི་འདུག་ཟེར།
ངས་ཆེས་མི་བཟང་བའི་གླ་གཏོང་ཤིང་རྟ་དྲུད་ནས་མར་ལོག་པའི་བར་
དུ་འདྲུད་དགོས། ལས་ཀ་ལས་དུས་ལྕག་གིས་བྲབས་ནས་མཚམས་
མི་འཇོག དུས་གཏན་དུ་ངའི་ན་ཟུག་ལ་བསམ་བློ་མི་གཏོང་། ཁོ་ཚོས་
བཤད་པར། ང་ལ་སྒོར་མོ་བྱིན་ཡོད་པས་ཁོའི་སྟེང་ནས་ཕྱིར་ལེན་
དགོས་ཟེར། ང་གླས་ཡོད་པའི་མི་དེས་བདག་པོ་ལ་སྒོར་མོ་ཅུང་ཙམ་
སྟེར་དགོས་བ་དེ་ངའི་སྟེང་ནས་བཙལ་དགོས། གཟའ་འཁོར་གཅིག་ལ་
གཅིག་མཐུད་ནས་ངལ་གསོའི་དུས་ཚོད་ཡེ་ནས་མེད།”
ངས“སྔོན་ཆད་ཁྱོད་ལ་མནར་གཅོད་བྱེད་དུས་ཇི་ལྟར་ངོ་རྒོལ་
བྱས་པ་ཡིན"ཞེས་དྲིས།
“འོ། ངས་ཚོད་ལྟ་བྱས་མ་མྱོང་། འོན་ཀྱང་ཕན་པ་ཅི་ཡང་མེད།
མིའི་རིགས་ནི་ཆེས་སྟོབས་ཤུགས་ཆེ་བ་ཡིན། ཁོ་ཚོས་ང་ཚོ་ལ་བཟོད་
པར་དཀའ་བའི་མནར་གཅོད་བཏང་བ་དང་བརྩེ་བ་མི་སྤྲོད་པའི་བའི་
སྐབས་སུ། ང་ཚོས་བཟོད་སྒོམ་ཚད་མེད་བྱེད་པ་ལས་གཞན་ཅི་ཞིག་
སྒྲུབ་ཀྱང་ཕན་པ་མེད། དངོས་གནས་འདི་ཚང་མ་སྔ་མོ་ནས་མཇུག་
རྫོགས་ན་བསམ་བྱུང་། ང་རང་གསོན་མི་བསམ། ངས་ཤི་ཟིན་པའི་རྟ་
རིག་མྱོང་། ཁོ་ལ་སྡུག་བསྔལ་གྱི་ཚོར་བ་སྐྱེ་མི་སྲིད། དངོས་གནས་ལས་
ཀ་ལས་བཞིན་པའི་སྐབས་སུ་གློ་བར་དུ་ཤི་སོང་ན་བསམ། དེ་ལྟར་
ཡིན་ཚེ་རྒས་དུས་བཤས་རར་སྐྱེལ་མི་དགོས་པ་རེད།
ང་ལ་སྐྱོ་བ་ཞིག་གཏིང་ནས་སྐྱེས། ངས་སྣ་མོའི་སར་བསྲིངས་ཙམ་
བྱས་ནས་ཅི་ཡང་མ་སྨྲས། རྒྱུ་མཚན་ཅི་ཞིག་བཤད་ཀྱང་མོ་ལ་སེམས་
གསོ་བྱེད་མི་ཐུབ། མོ་ང་ལ་ཐུག་པས་ཧ་ཅང་དགའ་སྤྲོ་སྐྱེས་ཡོད་པ་འདྲ།
མོ་ན་རེ། “ཁྱོད་ནི་ངའི་ཚེ་འདིར་ཆེས་བཟང་བའི་གྲོགས་པོ་དེ་
ཡིན།”
སྐབས་འདིར་ཤིང་རྟ་ཁ་ལོ་བ་ཚུར་ཐོན། ཁོས་ལྗེན་ལྗིར་གྱི་སྲབ་
མདའ་ཤུགས་ཀྱིས་འཐེན་རྗེས། མོ་ཤིང་རྟ་རུ་ཁག་དང་བྲལ། ཅུང་ཙམ་
འགོར་རྗེས། འཁོར་ལོ་བཞི་ཅན་གྱི་ཤིང་རྟ་ཞིག་གིས་ཤི་ཟིན་པའི་རྟ་
ཞིག་དྲུད་ནས་ང་ཚོའི་ས་ཚུགས་དེར་བརྒྱུད། རྟ་དེའི་མགོ་བོ་ཐུར་ལ་
བསྣར་འདུག ལྕེ་ཐོག་ནས་ཁྲག་བཞུར་གྱིན་འདུག་ལ་ཀོང་དུ་ལྷུང་བའི་
མིག་ཟུང་ལས་ཀྱང་ཁྲག་ཐིགས་འཛག་བཞིན་འདུག རྣམ་པ་དེ་དངོས་
གནས་འཇིགས་སུ་རུང་བ་ཞིག་རེད། ཁོ་ནི་མགྲིན་པ་རིང་བའི་རྟ་ཁམ་
ནག་ཅིག་རེད། ངས་མོའི་ཐོད་པའི་སྟེང་ལ་རས་དཀར་པོ་ཞིག་དཀྲིས་
ཡོད་པ་མཐོང་། ངས་བལྟས་ན་མོ་ནི་ལྗེན་ལྗིར་རེད། དངོས་གནས་མོ་
ལྗེན་ལྗིར་ཡིན་ན་ཅི་མ་རུང་བསམ་བྱུང་། དེ་ཡིན་ན་མོའི་སྡུག་བསྔལ་
དག་མཇུག་རྫོགས་འགྲོ་ངེས།གལ་ཏེ་མི་རྣམས་ལ་བྱམས་དང་སྙིང་རྗེ་
ཕྲན་ཙམ་རེ་ཡོད་ན། ང་ཚོ་མནར་གཅོད་ཀྱི་ཚད་རིམ་འདི་འདྲ་ཞིག་
ལ་མ་སླེབས་གོང་མེ་མདའ་བརྒྱབ་ཏེ་ང་ཚོའི་དཀའ་སྡུག་གི་འཚོ་བ་ལ་
རྫོགས་ཚིག་དགོད་ངེས།

ལེའུ་དགུ་བ།

ཉིན་ཞིག་གི་ཕྱི་དྲོར། ང་དང་བདག་པོ་ཕྱིར་ཁྱིམ་དུ་ལོག་སྐབས། ཕཱ་
ལཱེ་ཡིས་ར་སྐོར་ནང་དུ་ངེད་གཉིས་ལ་སྒུག་ཡོད།
“ངས་བསམ་པར། བྷི་ནི་ཋི་སྔ་དྲོར་ཁྱོད་ཀྱི་སར་ཕྱིན་ནས།
འདེམས་བསྐོ་ཁྲོད་ཀྱི་འདེམས་ཤོག་དེ་སུ་ལ་འཕེན་པའི་འཆར་གཞི་
ཡོད་པ་དྲིས་ཡོད་སྙམ། ཁོས་ཅུང་ཙམ་གྱིས་ཁྱེད་ལ་ལབ་གླེང་བྱེད་དུ་
འོང་་ཟེར། ཁོས་ངའི་ཤིང་རྟ་འཁོར་ལོའི་ཐོག་ཏུ་རང་གི་བརྡ་སྦྱོར་སྦྱར་
ནས་མི་ལ་བལྟ་རུ་འཇུག་འདོད་པ་རེད། ཅུང་ཙམ་གྱིས་ང་འདི་རུ་མེད།
ཁྱོད་ཀྱིས་ཁོ་ལ་ངས་སུ་ཞིག་གི་ཆེད་དུ་རང་གི་ཤིང་རྟ་འཁོར་ལོ་བཀོལ་
ནས་ཁྱབ་བསྒྲགས་མི་བྱེད་ཅེས་ཤོད། དེར་མ་ཟད། ང་ཡང་རང་ལ་
འདེམས་ཤོག་ཉོ་བའི་མི་ངན་དག་ལེན་དུ་འགྲོ་མི་སྲིད། ཁོས་ཕཱ་ལཱེ་ཡི་
བློ་སེམས་བདེ་ཡི་མེད་པ་ཚོར།
ཕཱ་ལཱེ། སེམས་ཁུར་མ་བྱེད། འདེམས་བསྐོ་བྱེད་པའི་ཉིན་དེར་
ཤིང་རྟར་འདུག་མཁན་གྱི་མི་མང་པོ་ཡོད་ངེས“ཞེས་སེམས་གསོ་བྱས།
ཁོས་བཤད་པ་བདེན། ཉིན་དེར་ང་ཚོ་ལ་མགྲོན་པོ་མང་བོ་ཡོད། ལུས་
པོ་རྒྱགས་ལ་ལག་ཏུ་གཞུང་ཡིག་ཁུག་མ་བཟུང་བའི་མི་ཞིག་གིས་ཁོ་
བྷེ་ཤ་ཕི་རླངས་འཁོར་ས་ཚིགས་སུ་བསྐྱལ་དུ་བཅུག དེ་ནས་ང་ཚོས་མི་
ཉུང་ཤས་ཤིག་རྒྱལ་ཚབ་སྤྱི་གླིང་དུ་བསྐྱལ། ཡང་མིའུ་ཐུང་ལྕམ་མོ་ཞིག་
གིས་ང་ཚོ་མོ་དངུལ་ཁང་དུ་སྐྱེལ་བར་གླས།
ལན་བྷིན་མཁར་ནང་གི་གླ་གཏོང་ཤིང་རྟ་ཚང་མ་ཆབ་སྲིད་པའི་
བརྡ་སྤྱོར་སྣ་ཚོགས་ཀྱིས་གཡོགས་འདུག ཉིན་དེར་སྲང་ལམ་ཚང་མ་
ཚ་ཚ་འུར་འུར་ཞིག་རེད། འགྲུལ་སྐྱོད་སྒྲིག་ལམ་དང་ཚུལ་མཐུན་སྤྱོད་
ལམ་སོགས་གང་ཡང་མེད། ངའི་བདག་པོ་དང་ངེད་གཉིས་ཀྱིས་མི་
འགའ་རེ་ཟང་ཟིང་ལང་ལོང་གི་ཁྲོད་དུ་ཤིང་རྟ་ལས་ཐང་ལ་བདས་ཡོད་
པ་མཐོང་། འདི་ནི་ངས་ཐེངས་དང་བོར་འོས་བསྡུའི་རྣམ་པ་མཐོང་བ་
དེ་ཡིན་ལ། དེ་མ་ཟད་འདེམས་བསྐོ་འོས་བསྡུ་འདིའི་རྗེས་སུ་ང་ལ་འོས་
བསྡུ་གཞན་པ་ཞིག་མཐོང་བའི་འདུན་པ་མི་འདུག ཉིན་གུང་སླེབས་ལ་
ཉེ་དུས། ང་ཚོས་ངལ་གསོས་ཏེ་ཟ་མ་ཅུང་ཟད་བཟའ་རྒྱུ་བྱས། ལྗེ་རེས་
ཕཱ་ལཱེ་ཡིས་ཁོ་ལ་བྱིན་པའི་ཟ་མ་དེ་འདུག་སྟེགས་འོག་ནས་ཚུར་བླངས་
པ་དང་། ཉམ་ཐག་པའི་བུད་མེད་ཞིག་གིས་བྱིས་པ་ཞིག་པང་ནས་ང་
ཚོའི་ཉེ་འགྲམ་བརྒྱུད་ནས་བུད་སོང་། མོས་འགྲོ་ལམ་ཤེས་གྱིན་མེད་པ་
ཧ་ཅང་གསལ་བོ་རེད། ཕྱོགས་བཞིར་བསྐོར་བ་ལན་མང་བྱས་མཐར།
ང་ཚོའི་ཉེ་འགྲམ་དུ་བཅར་ནས་བདག་པོ་ལ་སེའེན་ཋི་ཐོ་མ་སི་ཡི་
སྨན་ཁང་དུ་ཇི་ལྟར་འགྲོ་བར་དྲིས། བལྟས་ཡོང་ན་མོ་ལན་ཏྟིན་གྱི་མི་
མ་རེད། དེ་མ་ཟད་དེ་རིང་འོས་བསྡུའི་ཉིན་མོ་ཡིན་པའང་ཤེས་ཀྱིན་མི་
འདུག“སྐུ་ཞབས་ལགས། བྱིས་པ་འདི་ན་བ་ཧ་ཅང་ཚབས་ཆེན་ཡིན།
”མོས་ལྗེ་རེར་བལྟས་ཏེ་དེ་ལྟར་བཤད།་་ཁོ་ལོ་བཞིར་སོན་ཡོད་ད་དུང་
འགྲོ་མི་ཐུབ། ངས་ཁོ་ཁྲིད་དེ་སྨན་ཁང་དུ་འགྲོ་དགོས། ང་ཚོས་སྨན་པ་
དང་དུས་བཅད་བྱས་ཡོད། ཁོ་ཚོས་བྱིས་པ་བཅོས་ཐུབ་ཟེར་མོད། འོན་
ཀྱང་། སྨན་ཁང་ལ་འགྲོ་པའི་ལམ་མི་ཤེས་པས། ཁྱེད་ཀྱིས་ང་ལ་བཤད་
ན་ཆོག་གམ།”
“འོ། དེ་རུ་རྐང་ཐང་ལ་སོང་ན་ལམ་ཐག་ཧ་ཅང་རིང་། དེར་མ་ཟད་
ཉེ་འཁོར་དུ་ཤིང་རྟ་མང་བས་ཉེན་ཁ་ཆེ། ངས་ཁྱེད་རང་དེ་རུ་བསྐྱལ་
ཆོག"ཟེར།
“སྐུ་ཞབས་ལགས། ཁྱོད་ལ་བཀའ་དྲིན་ཆེ། འོན་ཀྱང་ངས་སྒོར་མོ་
བཟུང་མེད་པས་ང་རྐང་ཐང་དུ་འགྲོ་བ་ལས་ཐབས་མེད།”
“ལྕམ་མོ་ལགས། དགོངས་དག་ཞུ། འོན་ཀྱང་ངས་ཁྱེད་ལ་དེ་ལྟར་
བྱེད་དུ་འཇུག་མི་རུང་། གལ་ཏེ་ངའི་ཁྱིམ་མི་ལ་ཁྱོད་ཀྱི་གནས་ཚུལ་
འདི་ལྟ་བུ་ཞིག་འཕྲད་ཡོད་ཚེ། ངས་གཞན་གྱིས་ཁོ་ཚོར་རོགས་རམ་
བྱེད་པའི་རེ་བ་བཅང་རྒྱུ་རེད། ད་ནི་ཤིང་རྟར་སྡོད་དང་། སྒོར་མོའི
གནད་དོན་བརྗེད་པར་གྱིས་ཟེར།
“འོ། ཁྱེད་ངོ་མ་མི་བྱམས་སེམས་ཅན་ཞིག་རེད། ཐུགས་རྗེ་ཤིན་ཏུ་
ཆེ།"ཞེས་བུད་མེད་དེས་མིག་ཆུ་བཞུར་ཞོར་དུ་བཤད། སྐབས་དེར་ཞྭ་
མོ་དང་ལྭ་བར་ཆབ་སྲིད་མི་སྣའི་ལས་རྟགས་ཡོད་པའི་མི་གཉིས་ཀྱིས་
ང་ཚོ་འབོད་ཀྱིན་འདུག ཕར་བལྟས་ཚོད་ལ་བྲེལ་བ་ཧ་ཅང་ཆེ་བ་འདྲ།
“སྐུ་ཞབས། ཁྱོད་ཚོར་དགོངས་དག་ཞུ། ངའི་ཤིང་རྟས་བུད་མེད་
འདི་བསྐྱལ་རྒྱུ་ཁས་ལེན་བྱས་ཡོད། ཁྱེད་གཉིས་ཀྱིས་ཤིང་རྟ་གཞན་
ཞིག་འཚོལ་རོགས།”"
འོན་ཀྱང་། མི་དེ་གཉིས་ཀྱིས་ལྗེ་རཱེ་ཡིས་བཤད་པར་མི་ཉན་པར།
བུད་མེད་དེ་ཤིང་རྟའི་སྒོ་ལས་ཕུད་རྒྱག་བཏང་སྟེ་ཁོ་གཉིས་ཤིང་རྟར་བུད།
ལྗེ་རཱེ་ཡིས་སྔར་བཞིན་བློ་སེམས་བརྟན་པོ་སྒོ་ནས། “ང་ལ་མགྲོན་
པོ་ཡོད། ཁྱེད་གཉིས་ད་ལྟ་རང་ཤིང་རྟ་ལས་མར་འབབ་རོགས།"
“ངེད་གཉིས་སྔོན་ལ་ནང་དུ་ཡོང་བ་ཡིན། མོས་ཅུང་ཟད་སྒུག་ན་
ཆོག་པ་རེད། ངེད་གཉིས་ས་ཆ་གལ་ཆེན་ཞིག་ཏུ་འགྲོ་དགོས། ཁ་ལོ་
བ༑ ལམ་ལ་ཆས་ཤིག སྐུ་ཞབས་རྣམ་གཉིས། གལ་ཏེ་ཁྱེད་གཉིས་
ངའི་ཤིང་རྟར་འདུག་འདོད་ཧ་ཅང་ཆེ་ན། ཁྱེད་ནང་དུ་བསྡད་ཆོག འོན་
ཀྱང་། ཤིང་རྟ་གང་ལའང་མི་འགྲོ་་ཞེས་བཤད་ཚར་རྗེས་ཁོ་ཁ་ལོ་བའི་
འདུག་སྟེགས་ནས་མར་བབས་ཏེ་བུད་མེད་དེའི་ཕྱོགས་སུ་བསྐྱོད།
མི་དེ་གཉིས་ཤིང་རྟ་ལས་བབས། ལྗེ་རཱེ་ལ་རྣ་བར་གཟན་པའི་ཚིག་
འགའི་སྡིགས་ཤིང་ཉེན་རྟོག་པར་གཏུག་རྒྱུ་ཡིན་ཟེར། འོན་ཀྱང་། བྱ་
ཐབས་གཞན་པ་ཅི་ཡང་མ་རྙེད་པར་ཤིང་རྟ་གཞན་ཞིག་ལ་བསྡད།
དེ་ནས། བུད་མེད་དེ་དང་མོའི་བྱིས་པ་གཉིས་ཤིང་རྟར་བསྡད་ཅིང་
ང་ཚོ་སྨན་ཁང་གི་ཕྱོགས་སུ་གོམ་ཁ་བསྒྱུར། ང་ཚོ་གྲོང་ཁྱེར་ལ་ཆ་རྒྱུས་
ངེས་ཅན་ཡོད་པས། ཟང་ཟིང་ཆེ་བའི་འགྲོ་ལམ་ལ་གཟུར་ནས་སོང་།
མི་འགྱང་བར་སྨན་ཁང་དུ་ཐོན། ལྗེ་རེས་ཁོ་ཚོར་རོགས་བྱས་ནས་ཤིང་
རྟ་ལས་འབབ་ཏུ་བཅུག་ཅིང་སྨན་ཁང་གི་ལས་བཟོ་མི་སྣར་ཁོ་གཉིས་
འགྲོ་དགོས་པའི་སར་བསྐྱལ་དུ་བཅུག
“སྐུ་ཞབས་ལགས། གལ་ཏེ་ཁྱོད་མེད་ཚེ། ང་དངོས་གནས་ཅི་བྱ་
གཏོལ་མེད་དུ་གྱུར་ཡོད་ངེས། ངས་ཐབས་ལམ་གཞན་པ་ཞིག་གིས་
ཁྱོད་ལ་དྲིན་གཟོ་ཐུབ་པར་རེ་བ་འཆང་བཞིན་ཡོད་་མོས་མིག་ནས་
མཆི་མ་ཤམ་ཤམ་དུ་བཞུར་ཞོར་དེ་ལྟར་བཤད། “བྱིས་པ་འགྲོ་ཐུབ་
སོང་ན་ང་ལ་དེ་ལས་དྲིན་གཟོ་མེད། ཁྱོད་གཉིས་ལས་སྐལ་བཟང་བར་
སྨོན།"བདག་པོས་དེ་ལྟར་ལན་བཏབ་ཅིང་ལག་པ་གཡུག་ནས་བདེ་མོ་
བཞག
ད་ནི། ཆར་ཆེན་པོ་འབབ་བཞིན་ཡོད། ང་ཚོ་ཕྱིར་འཁོར་ནས་
འགྲོ་རྩིས་བྱེད་དུས་བུད་མེད་ཅིག་སྨན་ཁང་གི་སྒོ་ནས་བརྒྱུགས་ཡོང་
སྟེ༑ ང་ཚོའི་ཤིང་རྟ་བཀག མོ་ཤིང་རྟར་བུད་ཅིང་ཆར་གྱིས་བརླན་པའི་
ལྭ་བ་ཕུད། ཅུང་བདེ་མོ་བྱུང་རྗེས། ད་གཟོད་མྗེ་རེ་ལ་ཡིད་འཇོག་བྱས།
གདོང་ལ་སྤྲོ་ཉམས་ཤིག་ཤར་ཏེ། “ཁྱོད་ནི་ལྡེ་རེ་མཱའེ་ཡ་བྷཱ་ཁིར་ཡིན་
ནམ་ཟེར།
“ཡིན་ལགས། ང་ཡིན། ཁྱེད་གང་དུ་འགྲོ་འདོད།”“ང་ཕ་དྡྷེན
་ཋིན་རླངས་འཁོར་ས་ཚིགས་སུ་བསྐྱལ་རོགས། ལམ་
བར་དུ། ངས་ཕཱ་ལཱེ་དང་བྱིས་པ་རྣམས་ཀྱི་གནས་ཚུལ་ལ་ཅིག་ཉན་
འདོད་མོས་དེ་ལྟར་བཤད།
ཁོ་གཉིས་ཀྱི་ལབ་གླེང་བརྒྱུད་ནས། ངས་ད་གཟོད་མོས་བདག་
པོ་ཚང་གི་བཟའ་མི་ཚང་མ་ངོ་ཤེས་པ་དང་ཕཱ་ལཱེ་ཡིས་སྔོན་ཆད་ལྕམ་
མོ་འདིའི་ཁྱིམ་དུ་གཡོག་མོ་བྱས་མྱོང་བ་ཤེས། ཕཱ་ལཱེ་དང་ལྡེ་རེ་གཉིས་
གཉེན་སྒྲིག་རྗེས་མོས་དེར་ལས་ཀ་མ་བྱས་པ་རེད། འོན་ཀྱང་། ཁོ་རང་
གཉིས་ཀྱིས་སྔར་བཞིན་འབྲེལ་ལམ་རྒྱུན་མ་ཆད་པར་ཡོད།
འདུག”
“ལྗེ་རེ། དེ་རིང་ཤིང་རྟ་ཁ་ལོ་བ་བྱས་པའི་ཚོར་བ་ག་འདྲ་འདུག
ལོ་སྔོན་མར་ཕཱ་ལཱེ་ཡིས་ཁྱོད་ཀྱི་བདེ་ཐང་ལ་སེམས་ཁུར་བྱེད་ཀྱིན་
“ཡིན་ལགས། དེ་དུས་ང་གློ་རྒྱག་བཞིན་ཡོད། འོན་ཀྱང་ད་ལྟ་ཇེ་
དགའ་རུ་སོང་འདུག དགུན་ཁར་ཤིང་རྟ་དེད་ན་དངོས་གནས་དཀའ་
ཁག་ཅུང་ཟད་འདུག འོན་ཀྱང་ངས་ཐབས་ལམ་བཙལ་ནས་ཐར་
ཐབས་བྱེད་དགོས།”
འོ། ཁྱོད་ཤིང་རྟ་འདེད་པར་འཇོན་པ་ངས་ཤེས་ཡོད། བྷཱ་ཁིར། ངའི་
བསམ་ན་ཁྱོད་ཀྱིས་ཉིན་གང་བོར་ཤིང་རྟ་འདེད་པ་ལས། བྱ་བ་གཞན་
ཞིག་བསྒྲུབ་ན་དེ་ལས་བཟང་སྲིད། དེ་སྔོན་ཁྱོད་ཀྱིས་བྱ་བ་བརྗེ་དུས་ང་
ལ་འབྲེལ་གཏུགས་མི་བྱེད་དོན་ཅི་ཡིན། ངས་ཁྱོད་ལ་རོགས་རམ་བྱེད་ཐུབ་
པ་ཡིད་ཆེས་ཡོད། མོས་ཁུག་མ་ལས་ཤེ་ལིང་ལྔ་བླངས་ཏེ་བཤད་
པར། "འདིར་ཁྱོད་ཀྱི་ཆུང་མར་སྤྲོད་རོགས། བྱིས་པ་ཚོར་བརླག་ཏུ་
ཆུགསས།”
ལོ་གཅིག་ནང་ཆེས་གལ་ཆེ་བའི་ཉིན་མོ་སྟེ—ཡེ་ཤེའི་འཁྲུངས་
སྐར། མི་འགྱངས་བར་སླེབ་ཀྱིན་ཡོད། འདི་ནི་མི་རྣམས་ཆེས་དགའ་
བའི་ཉིན་ཞིག་ཡིན། གླ་གཏོང་ཤིང་རྟའི་ཁ་ལོ་བ་ཕུད་པའི་མི་བྱིངས་
ཆེས་དགའ་བའི་དུས་སྐབས་ཤིག་ཡིན། ལོ་གཅིག་གི་ནང་དུས་ཡུན་
དེའི་རིང་། ཤིང་རྟའི་ཁ་ལོ་བ་རྣམས་གསོལ་སྟོན་དང་གླུ་གར་སྤྲོ་ཚོགས་
ལ་ཞུགས་མི་ཐུབ། མིན། ཁོ་ཚོ་ནི་མི་མང་བོ་ཁྲོམ་ར་ནས་གསོལ་སྟོན་
སྟེང་བསྐྱལ་མཁན་ཡིན། ཁོ་ཚོ་ཁྱིམ་དུ་བསྐྱལ་བར་སྒུག་དགོས། དུས་
ཚོད་ཧ་ཅང་རིང་ལ་དཀའ་སྡུག་ཆེས་ཆེ་བ་ཡིན། རྒྱུ་མཚན་རྒན་པ་
རྣམས་ཕྱི་རུ་འགྲོ་དུས་ཧ་ཅང་སྔ་ལ། ན་གཞོན་རྣམས་ཕྱིར་ལྡོག་པ་དེ་
ལས་འཕྱི།
དུས་ཆེན་བར་སྐབས་དེར། ཤིང་རྟར་འདུག་མཁན་ཧ་ཅང་མང་
བས། ཤིང་རྟ་གླ་ཐེངས་གཅིག་ལ་དུས་ཚོད་མང་བོར་འགྲོ་དགོས། འདི་
ལྟར། ཁོ་ཚོ་གསོལ་སྟོན་ལ་ཞུགས་ཤིང་། ཤིང་རྟ་རྣམས་ཁོ་ཚོ་ཡུལ་
དུ་ལོག་པར་སྒུག་ཏུ་བཅུག འདི་ནི་ཤིང་རྟ་གླ་མཁན་གྱི་མགྲོན་པོར་
མཚོན་ན་དོན་བཟང་ཞིག་ཡིན་རུང་། རྟ་དང་ཁ་ལོ་བར་མཚོན་ན་
ཆེས་སྡུག་པ་ཡིན། རྒྱུ་མཚན་ནི་ཁོ་ཚོས་གྲང་ངར་གྱི་དགུན་གཞུང་དུ
་དུས་ཡུན་ག་ཙམ་ཞིག་ལ་སྒུག་དགོས་པ་མི་ཤེས།
སྐབས་དེར་ཆེས་སྙིང་རྗེ་བ་ནི་ངའི་གྲོགས་པོ་རུ་དཔོན་རེད། ཁོ་
ད་ལྟ་ཤི་སོང་བ་རེད། ཁོ་རྒས་ནས་གོམ་པ་སྤོ་མི་ཐུབ། སྐབས་འགར་
ལྗེ་རེས་ཁོར་མེ་མདའ་བརྒྱབ་ནས་དབུགས་ཀྱི་རྒྱུ་བ་གཅོད་པ་ལས་
གདམ་ང་ཅི་ཡང་མེད། ང་ཚོ་ཚང་མས་ཁོ་ཧ་ཅང་དྲན། མགྲོན་པོ་ཧ་
ཅང་མང་བོ་ཁོར་མྱ་ངན་བྱེད་དུ་འགྲོ་ཁོམ་མ་བྱུང་། ལྗེ་རེ་ཡིས་ཅུང་མ་
འགོར་བར་མིང་ལ་ཧཱ་ཋི་སི་ཕིར་ཟེར་བའི་རྟ་གསར་བ་ཞིག་ཉོས། ཁོ་
ཡང་ང་དང་འདྲ་བར་རྨས་ཕོག་མྱོང་བ་ཞིག་རེད། ད་ནི་རྨ་ཁ་ཡོངས་སུ་
སོས་ཡོད་ཀྱང་། རྨ་ཤུལ་གྱིས་ཁོའི་སྤུ་ཁ་བརླག་འདུག་པས། སྔོན་ཆད་
ཁོས་ལས་ཀ་བྱེད་སའི་འབྱོར་ལྡན་གྱི་ཁྱིམ་ཚང་དེས་ད་ཆ་ཁོ་ངོས་ལེན་
བྱེད་མ་ཐུབ་པ་རེད།
ལྗེ་རེ་ཡིས་ང་ཧ་ཅང་བདེ་ཐང་ཡིན་པ་ཤེས་ཡོད་པས་ང་ལ་དགོང་
མོར་ཤིང་རྟ་འདྲུད་དུ་བཅུག འོན་ཀྱང་། ཡིད་སྐྱོ་བ་ཞིག་ལ། ལྗེ་རེ་ང་
ལྟར་བདེ་ཐང་མིན། རྒྱུ་མཚན་ཁོ་རྒྱུན་དུ་གློ་ལུ་བཞིན་ཡོད། ང་ཚོས་
ལས་མཚམས་འཇོག་དུས་ཉིན་རེ་ནས་ཉིན་རེར་ཇེ་འཕྱི་ཡིན་པས།
ཁོའི་ལུ་རྒྱུ་དེ་ཡང་ཉིན་རེ་ནས་ཉིན་རེར་ཇེ་སྡུག་ཏུ་ཕྱིན།
གསོལ་སྟོན་གྱི་དུས་ཚིགས་གཞི་ནས་མཇུག་རྫོགས་ལ་ཉེ། འོན་
ཀྱང་། ད་དུང་དཀའ་སྤྱད་སྡུག་རུས་བྱེད་དགོས་པའི་ཆེས་མཐའ་མཇུག་
གི་མཚན་མོ་དེ་ལྷག་ཡོད། དེ་ནི་ལོ་གཅིག་གི་ནང་གི་མཚན་ཚོགས་
ཆེས་ཆེ་བ་དེ་ཡིན། ལྗེ་རེ་དང་ངེད་གཉིས་གྱིས་མཚན་མོ་དེར་ནམ་
རྒྱུན་ལས་ཡུན་རིང་ལ་ལྷག་པ་ཤེས་ཡོད། ཉིན་དེའི་ཕྱི་དྲོར་ང་ཚོས་སྐྱེས་
པ་གཉིས་དྲུད་དེ་གྲོང་མཐའི་ནུབ་ཕྱོགས་སུ་བསྐྱལ། དེ་ནས་མཚན་
མོའི་ཆུ་ཚོད་དགུ་པ་ཡས་མས་ཤིག་ལ་ང་ཚོས་ཁོ་གཉིས་སྤྲོ་ཚོགས་
ཤིག་གི་སྟེང་དུ་བསྐྱལ། ཁོ་གཉིས་ཀྱིས་ང་ཚོར་ཆུ་ཚོད་བཅུ་གཅིག་སྟེང་
ཕྱིར་ཁོ་ཚོ་ཁྱིམ་ལ་བསྐྱལ་དུ་ཡོང་དགོས་པ་དང་། ཁོ་ཚོས་ཤོག་ཕེ་བརྩེ་
རྒྱུ་ཡིན་པས་སྐར་མ་འགས་རྗེས་ལུས་ཐེབས་སྲིད་ཀྱི་རེད་ཟེར།
ངེད་གཉིས་ནམ་རྒྱུན་དང་འདྲ་བར་དུས་ལྟར་ཕྱིན། འོན་ཀྱང་སྐྱེས་
པ་དེ་གཉིས་མཐོང་རྒྱུ་མི་འདུག
ཆུ་ཚོད་གཅིག་ལྷག་འགོར་རྗེས་ཁོ་ཚོ་ད་དུང་མ་ཐོན། ཉིན་དེར་
ཕར་ཆེར་མཚན་གང་བོར་ཆར་བབས། ང་ཚོའི་ལུས་ཧྲིལ་བོ་ཆར་གྱིས་
བརླན་ཡོད་པས་ཧ་ཅང་གྲང་། ལྗེ་རཱེ་ཡིས་ཤིང་རྟའི་མཐའ་སྐོར་དུ་ཡར་
རྒྱུག་མར་རྒྱུག་དང་ཡར་ལྡིང་མར་ལྡིང་བྱས་ཏེ་རང་ལ་དྲོད་སྐྱེད་ཐབས་
བྱས། སྐར་མ་རེ་རེའི་ནང་དུ། ཁོས་ངའི་ལུས་སྟེང་གི་རྟ་ཁེབས་ལྷུང་ཡོད་
མེད་ལ་བལྟས། དེས་ང་རང་ཇེ་འཁྱག་ཏུ་འགྲོ་རུ་བཅུག འོན་ཀྱང་། ཁོ་
འགུལ་བ་ཇི་ལྟར་མང་ན། གློ་ལུ་བ་དེ་ལྟར་ཛ་དྲག་ཏུ་གྱུར། ངས་ཁོ་འདི་
འདྲའི་ཚབས་ཆེན་ཞིག་ལུ་བ་ཐོག་དང་བོར་རིག་པ་ཡིན།
ཆུ་ཚོད་བཅུ་གཉིས་དང་ཕྱེད་ཀྱི་སྟེང་། ལྗེ་རེས་མི་དེ་གཉིས་ཀྱིས་
དེར་མཚན་བསྐྱལ་རྒྱུ་ཡིན་པ་འདྲ་བསམ་ནས་སྒོའི་དྲིལ་བརྡ་བསྣན་པར། 
མི་ཞིག་གིས་ཅུང་ཙམ་སྒུག་དང་ཁོ་གཉིས་ཕྱིར་ཡོང་གྲབས་ཡོད་
ཟེར།
འོན་ཀྱང་། སྐར་མ་འགའ་མིན་པར་སྐར་མ་བཞི་བཅུ་ཞེ་ལྔ་
འགོར་རྗེས་ཁོ་གཉིས་གཞི་ནས་སྒོར་བུད། མི་དེ་གཉིས་ཀྱིས་ངེད་
གཉིས་ཆར་ནང་གྲང་ཡོད་མེད་ལ་དོ་ཁུར་ཅི་ཡང་བྱེད་ཀྱིན་མི་འདུག་
ལ༑ ཁོ་ཚོས་ངེད་གཉིས་ལ་རང་ཉིད་ཁྱིམ་དུ་འདྲུད་རྒྱུའི་བཀའ་གཏོང་
རྒྱུ་ལས། རང་གིས་བཏབ་པའི་དུས་ལས་ཡོལ་བར་དགོངས་དག་ཞུ་
བའི་ཚིག་གཅིག་ཀྱང་མ་བཤད།
ངེད་གཉིས་ཁྱིམ་དུ་ཐོན་དུས། ཕཱ་ལཱེ་ཡིས་ངེད་གཉིས་ལ་སྒུག་འདུག
ལྗེ་རཱེ་གྲང་ནས་འདར་བཞིན་ཡོད་ལ་གློ་ལུ་བ་ཡང་ཧ་ཅང་ཚབས་ཆེ།
ཁོ་ཧ་ཅང་བདེ་པོ་མེད་པ་ངས་ཤེས་ཀྱི་ཡོད།
འོན་ཀྱང་། ཁོས་ཕཱ་ལཱེར་ང་ལ་ལྟོ་གོས་སྤྲོད་ཅེས་མི་བཅོལ་པར། ཁོ་
རང་ཉིད་ཀྱིས་སྔར་བཞིན་ངའི་ལུས་ཧྲིལ་བོ་སྐམ་པོ་བཟོས་རྗེས་ང་ལ་
མཁོ་བའི་གཟན་ཆས་སྤྲད་པ་དང་ཆུ་བླུད།
ཉིན་གཉིས་པའི་ཉིན་གུང་གི་སྐབས་སུ། ངས་མི་ཞིག་རྟ་རར་
འཛུལ་བ་ཐོས། དེ་ནི་བུ་ཆུང་ལྗེ་རེ་རེད། ཁོ་ནམ་རྒྱུན་ལྟར་སྤྲོ་བས་
བརྟས་མེད་པར་ཁུ་སིམ་མེར་ཡོད། མ་ཟད་བྱ་བ་སྒྲུབ་སྐབས་ཀྱང་
གྲགས་འགུལ་ཅི་ཡང་མེད། ཉིན་གུང་ཡོལ་རྗེས་བུ་ཆུང་ལྗེ་རེ་ཡི་ནུ་མོ་
བྷཱ་ལཱེར་ང་ལ་ཆུ་ལྡུད་དུ་བཅུག མོས་ངུ་ངག་འདོན་བཞིན་རང་གི་ཨ་
ཕ་བདེ་ཐང་ཡོང་བར་སྐྱབས་འཇུག་ཞུ་དུས། ངས་ཡོད་ཚད་གཞི་ནས་
རྟོགས་བྱུང་།
ཧ་རཱེ་ཡིས་ནུས་ཚོད་ཀྱིས་མོ་ལ་སེམས་གསོ་བྱས་ཀྱང་། ཁོ་ཡང་ངུ་
བཞིན་ཡོད་པ་གསལ་བོར་འདུག
དེ་མཐུད་ཉིན་གཉིས་ཙམ་ལ། ཧ་རེ་དང་ཟཱ་ལཱེ་གཉིས་ཀྱིས་ང་ལ་
བདག་སྐྱོང་བྱས། རྒྱུ་མཚན་ནི་ཕཱ་ལཱེ་མོའི་ཁྱོ་གའི་འགྲམ་དུ་འདུག་
དགོས། རྗེས་ནས་ཁྱིམ་དུ་མི་ཞིག་སླེབས། ཚང་མས་ཁོ་ལ་གྲོང་གཙོ་
རུ་འབོད། ཁོས་ལྗེ་རཱེ་ངོ་ཤེས་ནས་དུས་ཡུན་རིང་བོ་ཞིག་འགོར་ཡོད།
རྒྱུ་མཚན་ཁོ་ཡང་ལན་བྷིན་གྱི་གླ་གཏོང་ཤིང་རྟའི་ཁ་ལོ་བ་ཞིག་ཡིན་
པ་དང་། ཁོ་ཚོའི་ཁྲོད་ཀྱི་ལོ་ན་ཆེས་བགྲེས་པ་དེ་ཡིན།
“ལྕམ་མོ་ལགས། ངའི་གྲོགས་པོ་ལྗེ་རཱེ་ཇི་འདྲ་འདུག”
"དེ་འདྲ་བཟང་རྒྱུ་མི་འདུག སྨན་པས་ཁོ་ལ་གློ་ཡི་གཉན་ཚད་ཕོག་
འདུག་ཟེར། དེ་རིང་ཇེ་དགའ་རུ་མ་སོང་ན་གནས་ཚུལ་བཟང་རྒྱུ་མི་
འདུག་ཟེར།
“དེས་ན་ངས་ཁོ་ལ་བར་ཆད་མི་བཟོ། སང་ཉིན་ཁོ་ལ་བལྟ་རུ་
ཡོང"ཞེས་ཁོ་བུད་སོང་། དངོས་གནས་ཁོའི་ཁ་ཆད་དང་འདྲ་བར།
ཞོགས་པའི་ཉི་རྩེ་མ་ཤར་གོང་ཁོ་སླེབས་བྱུང་ལ། ལྗེ་རེ་ཇེ་དགའ་རུ་སོང་
ནས་བདེ་ཐང་སླར་གསོ་བྱེད་པའི་གཏམ་བཟང་ཁོའི་རྣ་ལམ་དུ་དཀྲོལ།
འོན་ཀྱང་བདག་པོས་གཟའ་འཁོར་གཉིས་ཙམ་ལ་ངལ་གསོ་བྱས་ཏེ་ཡུན་
གྱིས་བདེ་ཐང་ཡོང་དགོས། ཉིན་འདི་དག་གི་རིང་ལ། གྲོང་གཙོ་
ནི་བདག་པོའི་གྲོགས་པོ་བཟང་བོ་ཞིག་ཡིན་པ་རྟོགས། རྒྱུ་མཚན་ནི་
ཁོ་ཉིན་བཞིན་ཁྱིམ་དུ་མྗེ་རེར་བལྟ་རུ་ཡོང་ལ། ད་དུང་ཧཱ་ཋི་སི་ཕིར་ལ་
ཁོའི་ཤིང་རྟ་འདྲུད་དུ་བཅུག་ནས་ཁོ་ལ་སྦྱོ་བརྡར་ཐོབ་ཏུ་བཅུག ཁོས་ང་
ལ་འདྲུད་དུ་མི་འཇུག རྒྱུ་མཚན་ང་ཁོ་ལས་ཆེ་བ་དང་ལོ་རྒས་པ་ཤེས་
ཡོད། དེའི་རྐྱེན་གྱིས་ང་ལོ་ན་གཞོན་པའི་ཧཱ་ཋི་སི་ཕིར་དང་འདྲ་བར་སྦྱོ་
བརྡར་བྱེད་དུ་འགྲོ་མི་དགོས། དེར་མ་ཟད། གྲོང་གཙོས་ཤིང་རྟ་དྲུད་ནས་
བསགས་པའི་ཡོང་སྒོའི་ཕྱེད་ཀ་ལྗེ་རེའི་ཁྱིམ་གྱི་འགྲོ་གྲོན་ཙག་ཙིག་གི་
ཆེད་དུ་སྤྲད།
ལྗེ་རེ་གཞི་ནས་ཇེ་དགའ་རུ་ཕྱིན། འོན་ཀྱང་སྨན་པས་ཁོ་ལ་བྱ་
བ་བརྗེ་བར་བསྐུལ། རྒྱུ་མཚན་རྟ་དེད་ན་དངོས་གནས་ཉེན་ཁ་ཆེ་
བར་འདུག་ཕཱ་ལཱེས་ཀྱང་ལྗེ་རེ་ཡིས་བྱ་བ་དེ་མ་གཉེར་ན་བསམ། འོན་
ཀྱང་། ཁྱིམ་འདིས་གང་ཞིག་ལ་བརྟེན་ནས་འཚོ་བའི་འགྲོ་གྲོན་བཙལ་
དགོས་པར་སེམས་ཁྲལ་བྱས། དོན་དག་འདིས་མ་འོངས་པ་ཞེས་པ་དེ་
ནི་ཁྱིམ་མི་ཚང་མ་ལ་ཡང་དངངས་སྐྲག་སློང་བྱེད་ཅིག་ཏུ་འགྱུར་པར་
བྱས། འོན་ཀྱང་། ཉིན་ཞིག་ལ་ཧ་རེ་ཡིས་རྟ་ར་རུ་ལས་ཀ་བྱེད་ཀྱིན་པའི་
སྐབས། ཁོའི་ནུ་མོ་ནང་དུ་རྒྱུག་ཡོང་སྟེ་སྨྲ་རྒྱུར། “ང་ཚོར་ཧྥེ་རཱེ་སི་ཋོའོ་
ན་གཏན་སྡོད་བྱས་པའི་བཟང་ས་འདྲ་ཡོད་དམ། ཨ་མ་དང་ངེད་གཉིས་
ལ་འཕྲིན་ཡིག་ཅིག་འབྱོར་བྱུང་། མོས་ས་ཆ་དེ་ནས་བསྐུར་ཡོང་བའི་འཕྲིན་
ཡིག་བཀླགས་རྗེས། ཁང་ཐོག་ཏུ་ཨ་ཕར་སྟོན་དུ་བརྒྱུགས་སོང་།
"ཟེར།
ལྗེ་རེས་འདང་ཞིག་བརྒྱབ་རྗེས་བཤད་པར། “ཁྱོད་ཀྱིས་བཤད་པ་
ཧྥེ་རཱེ་སི་ཋོའོ་ཨེ་རེད། ས་ཆ་དེ་ནི་ལྕམ་ཧྲོའོ་ལིར་འདུག་ས་དེ་རེད། མོ་ནི་
འོས་བསྡུའི་ཉིན་ང་ཚོར་སྒོར་མོ་སྟེར་མཁན་དེ་རེད། ཁྱོད་ཀྱིས་བལྟས་
ན་མོས་ཅི་ཞིག་བྱེད་འདོད་པ་རེད། བྷཱ་ལཱེ། མྱུར་ཏུ་སོང་སྟེ་ཨ་མར་དྲིས།”
མོ་སོང་ནས་སྐར་མ་གཉིས་མ་འགོར་བའི་རྗེས། ཕྱིར་རྟ་རར་
བརྒྱུགས་ཡོང་སྟེ། “ཁྱོད་ཀྱང་ཡིད་ཆེས་དཀའ། ཧ་རེ། ལྕམ་ཧྥོ་ལེ་ཡིས་
ང་ཚོའི་ཨ་ཕར་བྱ་བ་ཞིག་མཁོ་སྤྲོད་བྱས་འདུག ཕལ་ཆེར་མོའི་རྟ་པ་
ཡིས་ལས་འཁྱུར་ཞུས་པ་འདྲ། དེ་བས་མོས་ང་ཚོའི་ཨ་ཕར་ཁོའི་ཚབ་
བྱེད་དུ་འཇུག་བསམ་པ་རེད། མོས་ང་ཚོ་ལ་ཧྥེ་རེ་སི་ཋོའོ་ནས་ཁང་བ་
ཡག་པོ་ཞིག་སྟེར་རྒྱུ་རེད། དེ་རུ་སྡོད་པའི་མི་ཚང་མ་ཕྱུག་པོ་རྐྱང་རྐྱང་
རེད། དེ་ལྟ་བུ་ཡིན་པས་ཁྱོད་ཀྱིས་དེ་རུ་བྱ་བ་ཞིག་འཚོལ་ཆོག ཁྱོད་
ཀྱིས་རྟ་རྫི་དང་ཡང་ན་ཞབས་ཕྱི་བའི་ལས་ཀ། ཡང་ན་དེ་ལས་གཞན་
པ་ཞིག་བྱེད་ཆོག་གི་རེད། ང་ཡང་དེར་སློབ་གྲྭར་འགྲིམ་ཆོག་གི་རེད།"
ཧ་རཱེ་ཡིས་བཤད་རྒྱུ། “ངས་ཞབས་ཕྱི་བ་བྱེད་མི་བསམ། ང་ཁོ་ཚོའི་
གྱོན་པར་དེ་འདྲ་དགའ་བོ་མེད། ང་རྟ་རྫི་ཞིག་གམ་ཡང་ན་ལྡུམ་ར་སྐྱོང་
མཁན་ཞིག་བྱེད་རྒྱུ་ཡིན།”
འདི་ལྟར། ཁོ་ཚོས་བྱ་བ་གསར་བ་འདི་དང་ཁྱིམ་ཚང་གསར་བ་འདི་
དང་ལེན་བྱས། འོན་ཀྱང་། མྗེ་རཱེ་ལ་ད་དུང་ལུས་ཀྱི་བདེ་ཐང་དང་
སྟོབས་ཤུགས་སླར་གསོ་བྱེད་ཆེད་དུས་ཚོད་ཅུང་ཟད་མཁོ། དེ་བས་ཧཱ་
ཋི་སི་ཕིར་དང་ང་། དེ་བཞིན་གླ་གཏོང་འཁོར་སྒམ་ཚང་མ་གཞན་ལ་
བཙོངས། རྒྱུ་མཚན་ནི་ཧྥེ་རེ་སི་ཋོའོ་རུ་ང་ཚོའི་ཞབས་ཕྱི་མི་མཁོ།
འདི་ནི་ང་ལ་མཚོན་ན་གཏམ་བཟང་དང་གཏམ་ངན་གཉིས་ཀ་
ཡིན། ང་ལྡེ་རེ་དང་ཁོའི་ཁྱིམ་མི་ཆེད་དུ་དགའ་སྤྲོ་སྐྱེས་ལ་ང་རང་ཉིད་
ཀྱི་ཆེད་དུ་སེམས་པ་སྐྱོ། ང་དང་ལྗེ་རེ་གཉིས་ཀྱིས་མཉམ་དུ་བྱ་བ་བསྒྲུབ་
པའི་ལོ་གསུམ་པོ་ནི་ངའི་མི་ཚེ་ཁྲོད་ཆེས་བདེ་སྐྱིད་ལྡན་པའི་དུས་ཚོད་
དེ་ཡིན། ཁོ་ཚོས་ང་ལ་བདག་སྐྱོང་བྱས་པ་ཧ་ཅང་ལེགས་ཀྱང་། ང་ནི་
ད་ལྟ་ནས་རྒས་ཡོད་ལ། ལུས་སྟོབས་ཀྱང་ཉམས་ཡོད། ངས་སྔོན་ཆད་ལྗེ་
རཱེ་ཡིས་ངའི་བདག་པོ་གཞན་པ་དེའི་ལག་ནས་ང་རང་དང་བོ་ཉོ་དུས་
ཀྱི་རང་གི་གནས་བབ་ཡིད་ལ་འཆར་དུས་དངོས་གནས་འཇིགས་སུ་
རུང་བ་ཞིག་རེད། དེའི་རྐྱེན་གྱིས། ངས་རང་ཉིད་ད་ལྟ་མི་ཅི་འདྲ་ཞིག་ལ་
བཙོང་བར་སེམས་ཁྲལ་བྱེད།
ཧཱ་ཋི་སི་ཕིར་གླ་གཏོང་ཤིང་རྟ་བ་གཞན་པ་ཞིག་ལ་བཙོངས། འོན་
ཀྱང་ལྗེ་རེས་གྲོང་གཙོ་ལ་ང་བདག་སྐྱོང་ལེགས་པོ་བྱེད་དགོས་པ་མ་
ཟད། ཚད་བརྒལ་གྱི་ངལ་རྩོལ་བྱེད་དུ་མི་འཇུག་པའི་བདག་པོ་ཞིག་ལ་
བཙོང་དགོས་ཞེས་འདོམས་བཞིན་པ་ཐོས།
ང་ཧ་ཅང་ཡིད་སྐྱོ་བ་ཞིག་ལ། གྲང་ངར་ཆེ་ཞིང་ཆར་བ་འབབ་པའི་
མཚན་མོ་དེའི་ནམ་གུང་གི་རྗེས་ནས།ངས་ནམ་ཡང་ལྗེ་རཱེ་རིག་མ་
མྱོང་། ང་ཁོ་ཚང་ནས་མི་གཞན་གྱིས་ཁྲིད་འགྲོ་དུས། ཁོ་སྔར་བཞིན་
མལ་ཁྲི་ལས་མར་འབབ་མི་ཐུབ། འོན་ཀྱང་ཁོའི་ཁྱིམ་མི་དང་མི་
གཞན་པ་ཚང་མ་ང་སྐྱེལ་མ་བྱེད་དུ་ཡོང་།
ཕཱ་ལཱེ་ཡིས་ངའི་མགོར་རེག་ཙམ་བྱས་ཏེ་བཤད་པར་ང་ཚོས་ཁྱོད་
ཁྲིད་ནས་ཧྥེ་རཱེ་སི་ཋོའོ་རུ་འགྲོ་མི་ཐུབ་པས། སེམས་པ་ཧ་ཅང་སྐྱོ། རྗེས་
ཕྱོགས་ང་ཚོས་ཁྱོད་དྲན་ངེས། ཁྱོད་ནི་ང་ཚོས་སྔོན་ཆད་བཀོལ་མྱོང་
བའི་ཁྲོད་ཀྱི་ཆེས་བཟང་བའི་རྟ་དེ་ཡིན། མོས་སྐད་ཆ་འདི་དག་བཤད་
ཚར་རྗེས། ངའི་ངོར་གཏུག་ནས་གྱེས་བྲལ་ཞུས། རྟཱ་ལཱེ་ཡང་དེ་བཞིན་
རེད། མོའི་ངོ་གདོང་མཆི་མས་ཡོངས་སུ་བརླན་འདུག འོན་ཀྱང་། ཧ་
རཱེ་ཡིས་སྐད་ཆ་ཚིག་གཅིག་ཀྱང་བཤད་མ་ཐུབ། ཁོ་སེམས་སྡུག་དྲགས་
པས་རེད། ཁོས་ངའི་མགོར་བྱིལ་བྱིལ་ཞིག་བྱས་རྗེས། ས་ལ་རྡོག་རྫིས་
རྒྱག་ཞོར་དལ་གྱིས་བུད་སོང་། དེའི་རྗེས་ནས། ང་ཡང་ཁྱིམ་ཚང་གསར་
བ་ཞིག་ཏུ་ཁྲིད་སོང་།

ཁག་བཞི་བ།

སྡུག་བསྔལ་དང་གོད་ཆག་ཡོད་ཚད་འདས་ཟིན། ངས་རྟག་ཏུ་རང་
གི་གྲོགས་པོ་ཚོ་དང་མཉམ་དུ་བདེ་ཞིང་སྐྱིད་པའི་ངང་པའོ་ཐེ་ཝུའེ་ཁེ་
གཞིས་ཀའི་ཀུ་ཤུའི་སྡོང་བོའི་འོག་ཏུ་བསྡད་པའི་དུས་དེ་དག་དྲན་གྱིན་འདུག

ལེའུ་དང་བོ།

ང་ལྗེ་རཱེ་ཡིས་ངོ་ཤེས་པའི་འབྲུ་རིགས་དང་གོར་སོབ་བཙོང་བའི་
ཚོང་བ་ཞིག་ལ་བཙོངས། ཁོས་བསམ་པར། ས་དེ་རུ་བཟའ་ཆས་བཟང་
ལ་ལས་ཀ་ཡང་ཡང་བར་སྙམ། དང་ཐོག་ཁོས་བསམ་པ་དེ་ལྟར་རེད།
གལ་ཏེ་ངའི་བདག་པོ་ལས་ཀ་བྱེད་སའི་ས་གནས་སུ་རྒྱུན་དུ་བསྡད་
ཚེ༑ ངས་ལས་ཀ་ལྕི་མོ་ལས་མི་དགོས། འོན་ཀྱང་། ཁོའི་ཁྱིམ་དུ་ལས་
བཟོ་བའི་མགོ་བ་ཞིག་ཡོད། ཁོས་རྒྱུན་དུ་ང་ཚོར་བྲེལ་བྲེལ་འཚུབ་
འཚུབ་ཀྱིས་ལས་ཀ་བྱེད་དུ་བཅུག ངའི་འཁོར་སྒམ་དུ་དངོས་པོ་གང་
བརྩིགས་ཡོད་ན་ཡང་། ལས་བཟོ་བར་མུ་མཐུད་དུ་རྩིགས་ཞེས་བཀོད་
འདོམས་བྱེད། ངས་དྲུད་པའི་ཤིང་རྟའི་ཁ་ལོ་བའི་མིང་ལ་ལྗེའེ་ཁི་སི་
ཟེར། ཁོས་མགོ་བ་ལ། ངས་ངེས་པར་དུ་འདྲུད་དགོས་པའི་དོ་པོ་ལས་
བརྒལ་འདུག་ཅེས་ཟེར་མོད། འོན་ཀྱང་། ཁོས་ནམ་རྒྱུན་དུ་སྒྲིག་གཞི་
རྩིས་མེད་དུ་གཏོང་།
"གལ་ཏེ་ཐེངས་གཅིག་གི་ནང་དུ་བསྐྱལ་ཚར་བ་ཞིག་ཡིན་ན།
ཐེངས་གཉིས་པ་དེ་འགྲོ་དགོས་དོན་མེད། ཁོས་ཚོང་ལས་དེ་མདུན་
ནས་མདུན་དུ་བསྐྱོད་རྒྱུ་བདམ།"
ལྗེའེའེ་ཁི་སི་ཡིས་ཀྱང་ཤིང་རྟའི་ཁ་ལོ་བ་གཞན་པ་རྣམས་དང་འདྲ་
བར་ངའི་སྲབ་མདའ་ལ་སྟངས་འཛིན་དམ་པོ་བྱེད་ཀྱིན་འདུག དེས་ང་
རང་དོ་པོ་དྲུད་དེ་ལས་སླ་མོའི་ངང་མདུན་དུ་སྐྱོད་པར་བཀག་འགོག་
བྱས། དེ་རུ་ཟླ་ངོ་གསུམ་བཞི་ཙམ་ལ་ལས་རྗེས། ངས་ལས་ཀ་འདིས་
ཟུང་ཤུགས་ཆེས་ཆེར་ཟད་པར་བྱེད་པ་ཤེས།
ཉིན་ཞིག་ལ། ངས་དྲུད་པའི་དངོས་ཟོག་ནམ་རྒྱུན་ལས་མང་ཞིང།
ད་དུང་ལམ་ཧ་ཅང་གཟར་བོ་ཞིག་ལ་བརྒལ་དགོས། ངས་ཤེད་ཤུགས་
ཡོད་ཚད་ཀྱིས་ཡར་འཐེན། འོན་ཀྱང་། ཡར་འགྲོ་མི་ཐུབ་པས་ཐེངས་
འགའ་ལ་མི་འདུག་ག་མེད་བྱུང་། འདིས་ལྗེའེ་ཁི་སི་ལ་ཞེ་སྡང་བསླངས།
ཁོས་ང་ལ་རྟ་ལྕག་གིས་ཤེད་ཀྱིས་བྲབས། “མདུན་དུ་སོང་ཡ། རྟ་རྒན་
གཡོ་སྐྱ་ཁྱོད།”ཁོས་དེ་ལྟར་བཤད་ཞོར་སྔར་བཞིན་བྲབས།
ངས་ཀྱང་ལྗིད་ཏིག་ཏིག་གི་དོ་པོ་འདྲུད་མགོ་བརྩམས། མདུན་
དུ་འཕག་འཚག་བྱས་ནས་གོམ་པ་འགའ་སྤོས་ཀྱང་འགྲོ་མ་ཐུབ། རྟ་
ལྕག་ཡང་བསྐྱར་ངའི་རྒྱབ་ཏུ་ལྷུང་ལ། ངས་སླར་ཡང་ཨམ་གཙིགས་
བསྡམས་གནས་ཡུད་ཙམ་ལ་སོང་། རྟ་ལྕག་གིས་བྲབས་པའི་མྱོང་ཚོར་
དངོས་གནས་གཟོད་ཐབས་བྲལ། འོན་ཀྱང་ངའི་སེམས་པ་འདི་ཡང་
སྙིང་རྗེ་བའི་རྐང་ལག་གཉིས་དང་འདྲ་བར་བཟོད་དཀའ།
ངས་དངོས་གནས་ཤེད་ཤུགས་ཡོད་དགུས་ལས་ཀ་དོན་དུ་གཉེར།
འོན་ཀྱང་། དེ་ལས་ཐོབ་པ་ནི་གཅར་རྡུང་དང་དམོད་མོ་རེད། དངོས་
སུ་ཡིད་སེམས་གཏིང་ནས་སྐྱོ། ང་ལ་ཐེངས་གསུམ་པར་རྟ་ལྕག་གིས་
བྲབས། བུད་མེད་ཅིག་ཁོའི་མདུན་དུ་ཡོང་ནས། འཇམ་ཤ་དོད་ཅིང་
ཡིད་སེམས་བརྟན་པོའི་ངང་ནས་ཁོ་ལ་བཤད་པར།
“འོ། ངས་ཁྱེད་ལ་ཞུ་བ་བྱེད། ཁྱེད་ཀྱིས་རང་གི་རྟ་མཆོག་ལ་མི་
གཅར་རོགས།
ཁོས་ཤེད་ཤུགས་ཡོད་ཚད་ཀྱིས་འཐེན་གྱིན་འདུག
འོན་ཀྱང། ལམ་འདི་གཟར་ཆེ་བས་རེད་མ་གཏོགས། ནུས་དགུ་འདོན་
བཞིན་པ་ཁོ་ཐག་རེད།”
“ཁོས་ཤེད་ཀྱིས་འཐེན་ཡང་ད་དུང་འདྲུད་མི་ཐུབ་ན། དེ་ལས་ལྷག་
པའི་ཤེད་ཤུགས་འདོན་དགོས་པ་རེད། ལྕམ་མོ་ལགས། དོན་དག་འདི་
ལྟ་བུ་ཞིག་རེད་་ལྗེའེ་ཁི་སིས་དེ་ལྟར་བཤད།
མོ་ན་རེ། “ཁོས་དྲུད་པའི་དངོས་པོ་ཧ་ཅང་ལྕི་བ་ཨེ་རེད།”
“རེད་ལགས། ཧ་ཅང་ལྕི་བ་རེད། འོན་ཀྱང་འདི་དག་ཐམས་ཅད་
ངའི་ནོར་འཁྲུལ་དུ་མི་བསམ་རོགས། ང་ཚོ་ཏག་ཏག་ལམ་ལ་ཆས་
སྐབས། ལས་བཟོ་མགོ་བས་ཡང་དབྱིན་སྲང་གསུམ་བརྒྱ་ཁ་བསྣན་
བྱུང་། ངས་ནི་འབད་པས་ཟོག་དངོས་སྐྱེལ་བ་ཙམ་རེད་”་ཟེར།
ཁོས་རྟ་ལྕག་ཕྱར་ནས་ང་ལ་འབྲབ་རྩིས་བྱེད་སྐབས་སུ།
བུད་མེད་དེས་ཡང་བཤད་པར།“ཁྱེད་ལ་ཞུ་བ་བྱེད། རྟ་ལ་མི་གཅར་
རོགས། ངས་བསམ་ན་ངས་ཁྱོད་ལ་རོགས་རམ་བྱེད་ཐུབ། ཁྱེད་ཀྱིས་ང་
ལ་ཚོད་བལྟ་ཐེངས་གཅིག་བྱེད་དུ་འཇུག་ན་ཞེས་བཤད།
མི་དེ་གད་མོ་བགད་བྱུང་།
ཁྱེད་ཀྱིས་ལྟོས་དང་། སྲབ་མདའ་འཐེན་དྲགས་པས་ཁོའི་མགོ་
བོ་ལྟག་རྒྱབ་དུ་དཔྱང་འདུག ལུས་ཤུགས་ཡོད་ཚད་བཀོལ་རུང་དངོས་
པོ་འདྲུད་ཐབས་མི་འདུག གལ་ཏེ་ཁྱོད་ཀྱིས་ཅུང་ཙམ་ལྷོད་ན། ཁོས་
འཐེན་པ་དེ་ལས་བཟང་ངེས། ཁྱེད་ཀྱིས་ཚོད་ལྟ་ཞིག་བྱེད་རོགས། གལ་
ཏེ་ཁྱེད་རང་འདི་ལྟར་བསྒྲུབ་པར་འཐད་པ་ཡིན་ན་ངའི་སེམས་པ་སྤྲོ་
བས་ཁེངས་ངེས་ཞེས་ཁ་ཏ་བྱས།
ལྗེའེ་ཁི་སི་དགོད་ཞོར་དུ། དེ་ལྟར་བྱའོ། གལ་ཏེ་ལྕམ་མོ་དགའ་རུ་
འཇུག་ཐུབ་ཚེ། ཇི་ལྟར་བྱེད་དགོས་ཀྱང་འཐད་པ་ཡིན། སྲབ་མདའ་ཅི་
ཙམ་ལྷོད་དམ། ལྕམ་མོ་ལགས།་
"ལྷོད་ཡག་བྱོས། ཁོའི་མགོ་བོ་རང་དགར་འཁོར་དུ་ཆུགས" ཟེར།
སྲབ་མདའ་ལྷོད་ཡག་བྱས་པས། ངས་མགོ་བོ་བསྲིངས་ནས་པུས་
མོའི་བར་དུ་སླེབས་ཐུབ། ངོ་མ་བདེ་མོ་ཞིག་རེད། ངས་མགོ་བོ་ཡར་
མར་ལ་གཡུག་ཙམ་བྱས་ཏེ་མགྲིན་པར་མཉེན་པོ་ཡོང་བར་བྱས།
"སྙིང་རྗེ་བའི་རྟ་རྒན། ཁོས་འདི་ལྟར་བྱེད་འདོད་པ་རེད"མོས་དེ
ལྟར་བཤད་ཞོར།
འཇམ་ཞིང་མཉེན་པའི་ལག་པས་ང་ལ་བྱིལ་བྱིལ་བྱས། “ད་ནི་
ཁྱོད་ཀྱིས་ཁོ་ལ་སྐད་ཆ་འཇམ་པོ་རེ་བཤད་དེ། ཁོ་ཁྲིད་ནས་སོང་ན་
འགྲོ་ཐུབ་པ་ཁོ་ཐག་ཡིན།”
ལྗེའེ་ཁི་སི་ཡིས་སྲབ་མདའ་ལག་ཏུ་བཟུང་སྟེ་བཤད་པར། "སོང་
དང་། རྟེའུ་ནག་ངས་མགོ་བོ་སྒུར་ནས་ལུས་ཤུགས་ཡོད་ཚད་འཁོར་
སྒམ་སྟེང་བཀོལ། ཤིང་རྟ་འགུལ་བྱུང་། ངས་ཁོ་དྲུད་ནས་བརྟན་བརླིང་
ངེར་རི་ངོས་གཟར་བོ་ལ་འགོས། དེའི་རྗེས་འགྲོ་མཚམས་བཞག་ནས་
དབུགས་ཤིག་བླངས། བུད་མེད་དེ་སྤྱིར་ན་ལམ་ཕྲན་བརྒྱུད་ནས་འགྲོ་
བ་རེད། སྐབས་འདིར། མོ་གཞུང་ལམ་སྟེང་ཡོང་ནས་ང་ལ་བྱིལ་བྱིལ་
བྱས། ཡུན་རིང་ཞིག་ལ་མི་ཞིག་གིས་ང་ལ་བྱིལ་བྱིལ་བྱས་མ་མྱོང་།
ཁྱེད་ཀྱིས་ལྟོས་དང་། གལ་ཏེ་ཁོ་ལ་མཐུན་རྐྱེན་བསྐྲུན་ཚེ། ཁོ་ལ་ལས་
ཀ་ལས་པར་མོས་པ་འདུག ཁོ་དུད་འགྲོ་བཟང་པོ་ཞིག་རེད། སྔོན་
ཆད་འཚོ་སྐྱོང་བཟང་བོ་ཐོབ་མྱོང་བ་ཡང་ཁོ་ཐག་རེད། ཁྱོད་ཀྱིས་རྗེས་
ཕྱོགས་ཁོ་ལ་སྲབ་མདའ་ནས་འཐེན་ནས་མནར་གཅོད་གཏོང་མི་སྲིད་
པ་ཨེ་རེད།” སྐབས་འདིར། ཁོས་ང་ལ་ཡང་བསྐྱར་སྲབ་མདའ་འཐེན་རྒྱུ་
གྲ་སྒྲིག་བྱེད་བཞིན་ཡོད།
“ལྕམ་མོ་ལགས། ཁོའི་མགོ་བོར་ལྷོད་ཡངས་ཅུང་ཙམ་བྱིན་ན། ད་
གཟོད་རི་གཟར་འགོ་ཐུབ། ཐེངས་རྗེས་མར་ངས་ཡིད་ལ་འཛིན་ངེས།
ཁྱེད་བཀའ་དྲིན་ཆེ་ལྕམ་མོ། འོན་ཀྱང་གལ་སྲིད་སྲབ་མདའ་བླངས་ཚེ།
ཟོང་འདྲུད་ཁ་ལོ་བ་གཞན་རྣམས་ཀྱིས་ང་ལ་འཕྱ་སྨོད་བྱེད་སྲིད། དེར་
མ་ཟད་རྟ་ལ་སྲབ་མདའ་འཐེན་པ་ནི་ད་ལྟ་དར་ཁྱབ་ཆེ་བ་ཞིག་རེད།”
“མོ་ན་རེ་དར་སྲོལ་བཟང་བོ་ཞིག་གསར་འདྲེན་བྱེད་པ་ནི་དར་
སྲོལ་ངན་པའི་རྗེས་སུ་རྙེག་པར་ཡང་མི་དོ་བ་ཨེ་རེད། མི་དྲག་མང་ཆེ་
བས་ད་ལྟ་སྲབ་མདའ་འཐེན་བཞིན་མེད། ང་ཚོའི་ཟོང་འཁོར་འདྲུད་
པའི་ཤིང་རྟ་དེ་དག་གིས་ལོ་ངོ་ལྔ་བཅུ་ལྷག་ལ་སྲབ་མདའ་མ་འཐེན་པ་
རེད། ལས་ཀ་བྱེད་དུས་སྲབ་མདའ་འཐེན་པ་དག་དང་བསྡུར་ན་ལྷོད་
ཡངས་ཆེ་བ་རེད།” ད་དུང་། མོས་གཟབ་ནན་གྱིས་ཚིག་འགའ་བསྣན་
ནས་བཤད་པར།
“གལ་ཏེ་གནས་ལུགས་ངེས་ཅན་ཞིག་མེད་ན། ང་ཚོར་དཀོན་
མཆོག་གིས་བཟོས་པའི་དངོས་པོར་གནོད་འཚེ་གཏོང་བའི་དབང་ཆ་
མེད། ང་ཚོས་ཁོ་ཚོར་དུད་འགྲོ་ལྐུགས་པ་ཞེས་འབོད། ཁོ་ཚོ་ནི་དངོས་
གནས་དུད་འགྲོ་ལྐུགས་པ་རེད། རྒྱུ་མཚན་ནི་ཁོ་ཚོས་རང་གི་མྱོང་ཚོར་
གླེང་ཐབས་བྲལ། འོན་ཀྱང་། ཁོ་ཚོས་སྨྲ་མི་ཐུབ་པའི་རྐྱེན་གྱིས། ཁོ་ཚོ་
ལ་སྡུག་བསྔལ་བསྐྱེད་དགོས་པ་ཨེ་རེད། ངས་ད་ལྟར་ཁྱེད་ཀྱི་དུས་ཚོད་
ཆུད་ཟོས་སུ་བཏང་བ་ན་མི་འོས། ངས་བཤད་པ་ནང་བཞིན་སྒྲུབ་པར་
བཀའ་དྲིན་ཞུ། ཁྱེད་ཀྱིས་རྟ་ལྕག་བཀོལ་བ་ལས་ཐབས་འདི་བཀོད་ན་
ཕན་འབྲས་ཆེ་བ་ཁོ་ཐག་ཡིན། ཁྱེད་ལས་སྐལ་བཟང་བར་སྨོན། མོས
ང་ལ་བྱིལ་བྱིལ་ཞིག་བྱས་རྗེས། གོམ་ཁ་རྐང་ལམ་སྟེང་བསྒྱུར་ནས་བུད་
སོང་། དེའི་རྗེས་ནས་ངས་མོ་ཐེངས་གཅིག་ལའང་རིག་མ་མྱོང་།”
ལྗེའེ་ཁི་སིས་ཁེར་ལབ་བྱེད་རྒྱུར། “བུད་མེད་གན་དངོས་གནས་
སྤྱིར་བཏང་བ་ཞིག་མ་རེད། མོས་ང་ལ་སྐད་ཆ་བཤད་པའི་སྐབས་སུ་
ཡང་མི་དྲག་ལ་བཤད་པ་ནང་བཞིན་འཇམ་ཤ་དོད། རྗེས་ཕྱོགས་ལ་
མཐོན་པོར་འགོ་དུས་ཅིས་ཀྱང་མོས་བཤད་པ་ཇི་བཞིན་ཚོད་ལྟ་ཞིག་
བྱེད་དགོས།” ངས་དྲང་བཞག་གི་ཚིག་འགའ་བཤད་དགོས། ལྗེའེ་
ཁི་སིས་སྲབ་མདའི་རྒྱུན་ཐག་ལྷོད། དེའི་རྗེས་སུ་རི་མགོར་འགོ་དུས་
ཀྱང་། ཁོས་ངའི་མགོ་བོར་རང་དགར་འཁོར་སྐྱོད་བྱེད་ཐུབ་པར་བྱས།
འོན་ཀྱང་། ངས་སྔར་བཞིན་ཟོག་དངོས་ལྗིད་མོ་འདྲུད་དགོས། གཟན་
ཆས་ངན་ངོན་མིན་ལ། ངལ་གསོས་བ་ཡང་ཧ་ཅང་བཟང་། དེས་ལས་
ཀ་ལྕི་མོ་ལས་པའི་རྟའི་ལུས་ཤུགས་རྒྱུན་འཁྱོངས་བྱས་ཆོག་ཀྱང་།
འདྲུད་ཚད་བརྒལ་དྲགས་པའི་རྟ་ལ་གོ་མི་ཆོད་པ་རེད། དེའི་རྐྱེན་གྱིས།
ངའི་ལུས་ཤུགས་ཇེ་ཞན་ནས་ཇེ་ཞན་དུ་གྱུར། དེའི་རྗེས་ནས་ལོ་ཅུང་
ཆུང་བའི་རྟ་ཞིག་གིས་ངའི་ལས་གནས་བསྐྱངས།
དེ་ལས་གཞན་པ། ངས་ད་དུང་མནར་གཅོད་གཞན་ཞིག་གླེང་
འདོད། སྔོན་ཆད་ངས་རྟ་གཞན་པའི་ཁ་ནས་གོ་མྱོང་། འོན་ཀྱང་ང་
རང་གིས་ཉམས་སུ་མྱོང་མ་མྱོང་། ང་ཧ་ཅང་སྨག་ནག་པའི་རྟ་ར་ཞིག་
ཏུ་བསྡད་པ་ཡིན། རྟ་རའི་སྣེ་གཅིག་ཏུ་དཀར་ཁུང་ཆུང་ཆུང་ཞིག་ལས་
མི་འདུག
ཤིང་ར་ཚང་མ་ནག་ཐ་རེ་འདུག འདིས་ངའི་སེམས་ཤུགས་ལ་
གནོད་པ་བསྐྱལ་བ་མ་ཟད། ད་དུང་ངའི་མཐོང་ནུས་ཀྱང་ཇེ་ཞན་ཏུ་
ཕྱིན། ང་གློ་བུར་དུ་ནག་བེར་བེར་གྱི་རྟ་ར་ལས་ཕྱི་རོལ་གྱི་ཉི་འོད་ནང་
ཁྲིད་ཡོང་ཚེ། ངའི་མིག་ཧ་ཅང་ན་ཞིང་། ཐེངས་མང་བོ་ཞིག་ལ། སྒོ་ཐེམ་
སྟེང་ནས་ཁ་བུབ་ཏུ་ལོག་སྟེ་འགྱེལ་མྱོང་ལ། སྐབས་དེར་ངས་རང་ཉིད་
གང་དུ་འགྲོ་བཞིན་པ་ཡང་མཐོང་མི་ཐུབ། ངས་བསམ་པར། གལ་ཏེ་
འདི་ལྟ་བུའི་ནག་ཁང་ཞིག་ཏུ་འདུག་རྒྱུ་མང་དྲག་ཚེ། ང་ཕྱེད་ལོང་ཞིག་
ཏུ་འགྱུར་ཉེན་ཆེ། དེ་ནི་རྐྱེན་ངན་བར་ཆད་ཆེན་པོ་ཞིག་རེད། ངས་མི་
རྣམས་ཀྱི་ཁ་ནས་གོ་མྱོང་། མིག་ལོང་བའི་རྟས་ཤིང་རྟ་དྲུད་པ་ནི་མཐོང་
ནུས་ཞན་པའི་རྟ་ལས་བདེ་འཇགས་ཡིན་ཟེར། རྒྱུ་མཚན་མཐོང་ནུས་
ཞན་པའི་རྟས་མདུན་གྱི་དངོས་པོ་གསལ་བོར་མི་མཐོང་བས་སྙིང་
སྟོབས་ཀྱང་ཇེ་ཆུང་དུ་གྱུར་འགྲོ། གང་ལྟར། ང་རང་གི་མིག་ལ་ནམ་
ཡང་དྲག་སྐྱེད་ཡོང་མི་ཐུབ་པའི་རྨ་ཁ་ཞིག་མ་བཟོས་སྔོན་དུ་གནས་དེ་
དང་འབྲལ་ཐུབ་སོང་། དེ་ནི་ང་གླ་གཏོང་ཤིང་རྟ་ཆེན་པོ་ཞིག་གི་བདག་
པོར་བཙོངས་སོང་།

ལེའུ་གཉིས་པ།

ངས་ཚེ་གང་བོར་ཡང་བདག་པོ་གསར་བ་འདི་བརྗེད་ཐབས་བྲལ།
ཁོ་ལ་མིག་འབྲས་ནག་པོ་ཞིག་དང་གླག་རྒོད་ཀྱི་མཆུ་སྒྲོས་ལྟ་བུའི་སྣ་
ཞིག་ཡོད། ཁ་ནང་གི་སོ་དེ་ནི་ཁྱིའི་སོ་དང་ཨ་ན་མ་ན་རེད། ཁོའི་སྐད་
ཐོས་ན་རྣ་བར་གཟན་ལ། རླངས་འཁོར་གྱི་བཙུར་སྒྲ་ནང་བཞིན་ཡིན།
ཁོའི་མིང་ལ་ནེ་ཁི་ལ་སི་སི་ཁེན་ནིར་ཟེར།
སྔོན་ཆད་མི་རྣམས་ཀྱིས་དངོས་སུ་མཐོང་བ་ཚད་མ་ཡིན་ཟེར་བ་
གོ་མྱོང་། འོན་ཀྱང་ངས་དངོས་སུ་མྱོང་བ་དོན་དངོས་ཡིན་ཞེས་ཟེར་
དགོས། སྔོན་ཆད། ངས་ད་བར་དུ་གླ་གཏོང་ཤིང་རྟ་འདྲུད་མཁན་གྱི་རྟ་
ཡི་སྡུག་བསྔལ་མ་རྟོགས་པའི་རྟ་མང་བོ་ཞིག་རིག་མྱོང་། འོན་ཀྱང་།
ངས་ད་གཟོད་ཁོ་ཚོའི་དཀའ་སྡུག་ཡོད་ཚད་ཉམས་སུ་མྱངས། སི་ཁེན་
ནིར་ཚད་དམའ་བའི་གླ་གཏོང་ཤིང་རྟ་དང་རིགས་རྒྱུད་དམན་པའི་རྟ
པ་མང་བོ་ཡོད། ཁོ་རྟ་པ་ཚོ་ལ་སྡང་པོ་ལ། རྟ་པ་ཚོ་ཡང་ཁོའི་སྟེང་ལ་
སྡང། གནས་འདི་རུ་ཚ་བས་གདུང་བའི་དབྱར་གཞུང་སླེབས་ཡོད་ཀྱང་།
ང་ཚོར་གཟའ་ཉི་མར་ཡང་ངལ་གསོ་ཁོམ་མེད།
སྐབས་རེར། སྤྲོ་བ་དོན་དུ་གཉེར་བའི་ན་གཞོན་འགའ་རེས་
གཟའ་ཉི་མའི་ཞོགས་པ་ནས་ཤིང་རྟ་ཉིན་གང་བོར་གླ། མི་བཞི་འཁོར་
སྒམ་དུ་འདུག་ཅིང་། ཡང་མི་གཅིག་རྟ་པའི་འགྲམ་དུ་འདུག་པ་ཡིན།
ངས་ཁོ་ཚོ་དྲུད་ནས་དབྱིན་ལེ་བཅུ་ནས་བཅོ་ལྔའི་མཚམས་ཀྱི་ཞིང་
གྲོང་དུ་འགྲོ་དགོས། ཡང་ཁོ་ཚོ་དྲུད་ནས་ཕྱིར་ཡོང་དགོས། ལ་འགོར
འགོས་བའི་སྐབས་སུ། རྟ་པས་ང་འགྲོ་མི་ཐུབ་བསམ་ནས་སེམས་
ཁྲལ་བྱེད་པ་མ་གཏོགས། ལམ་ཇི་ལྟར་གཟར་ཞིང་ཚ་བ་ཅི་འདྲ་ཆེ་
ན་ཡང་ཁོ་ཚོ་ཤིང་རྟ་ལས་བབས་ནས་རྐང་ཐང་དུ་འགྲོ་མི་སྲིད། ངའི་
ལུས་ཡོངས་སུ་ཚ་བ་རྒྱས་ཤིང་ཐང་ཆད་ནས་ཤི་གྲབས་བྱེད། ཐ་ན་ཟ་
མ་ཟ་བའི་ཡི་གའང་ཆད་འགྲོ། རྡོས་འཐག་པའི་གྲོ་སྦུན་དེ་ཟ་འདོད་ཇི་
འདྲ་ཞིག་ཆེ་ཨང་། སྔོན་ཆད་གནམ་གཤིས་དྲོ་བའི་སྐབས་སུ་ལྗེ་རེས་
གཟའ་སྤེན་པའི་དགོང་མོར་ནམ་རྒྱུན་ང་ལ་འདི་ལྡུད་ཅིང་ལུས་ཀྱི་དྲོད་
ཚད་མར་ཆག་འགྲོ། དེ་ཧ་ཅང་སྐྱིད་པོ་ཞིག་ཡིན། དེར་མཐུད་ནས་ཉིན་
མཚན་གཉིས་ལ་ངལ་གསོ་ཁོམ་ཡོད། གཟའ་ཉི་མའི་ཞོགས་པར། ང་
ཚོ་ཡང་ལོ་ན་ཆུང་བའི་རྟེའུ་དང་འདྲ་བར་སྐྱེས་སྟོབས་ཀྱིས་ཕྱུག་ཡོད།
འོན་ཀྱང་འདི་རུ། ང་ལ་ངལ་གསོ་ཁོམ་མེད། རྟ་པ་ནི་འཁོར་བདག་དང་
འདྲ་བར་གདུག་རྩུབ་ཆེ་ཞིང་སྙིང་རྗེ་མེད་པ་ཞིག་ཡིན། ཁོ་ལ་འཇིགས་
སུ་ཡེར་བའི་རྟ་ལྕག་ཅིག་ཡོད། སྣེ་མོ་ཕྲ་ཉུག་སེ་ཡོད་ལ། ལུས་སུ་བྲབས་
ཚེ་རྨ་ཤུལ་འཐེན་འདུག ཁོས་ནམ་རྒྱུན་གདུག་རྩུབ་ཀྱིས་ངའི་མགོ་དང་
ཕོ་བར་འབྲབ།
འདི་ལྟ་བུའི་མནར་གཅོད་ཀྱིས་ང་རང་སྐྱོ་བས་གཟིར། འོན་
ཀྱང་། ང་སྔར་བཞིན་ཧུར་ཐག་གིས་མདུན་དུ་བསྐྱོད། རྒྱུ་མཚན་ནི།
སྙིང་རྗེ་བའི་ལྗེན་ལྗིར་གྱིས་བཤད་པ་ནང་བཞིན་རེད། མིའི་རིགས་ནི་
དབང་ཐང་ཆེ་ཤོས་ཡིན་པས་ང་ཚོས་ངོ་རྒོལ་བྱེད་ཀྱང་འབྲས་བུ་མེད།
ད་སྐབས་ཀྱི་ངའི་འཚོ་བ་ནི་ཤིན་ཏུ་ཐབས་སྡུག་པ་ཞིག་རེད། ངས་
ལྗེན་ལྗིར་བཞིན་ལས་ཀ་ལས་བཞིན་པའི་སྐབས་སུ་ས་ལ་འགྱེལ་ཏེ་
འཆི་འགྲོ་ན་ཅི་མ་རུང་སྙམ། དེ་ལྟར་བྱུང་ཚེ་ངའི་སྡུག་བསྔལ་ལ་རྫོགས་
ཚིག་བཀོད་པ་རེད། ཉིན་ཞིག་ངའི་སྨོན་འདུན་དེ་མངོན་གྱུར་འབྱུང་
བར་ཐག་ཧ་ཅང་ཉེ་པོ་ཆགས།
ཞོགས་པའི་ཆུ་ཚོད་བརྒྱད་ཀྱི་སྟེང་། ང་ཚོ་འབབ་ཚུགས་སུ་སོང་
སྟེ་ལས་ཀ་མང་པོ་བསྒྲུབས། དེའི་རྗེས་ནས་ལམ་ཐག་མང་བོ་ཞིག་
བརྒྱུད་དེ་མགྲོན་པོ་ཞིག་མེ་འཁོར་ས་ཚུགས་སུ་སྐྱེལ་སྐབས།
འཁོར་རིང་པོ་ཞིག་ཚུར་ཡོང་གྲབས་བྱེད་ཀྱིན་འདུག གླ་གཏོང་ཤིང་
རྟ་མང་པོ་ཞིག་གིས་ཕྱི་རུ་ཕར་འགྲོ་བའི་མགྲོན་པོ་འཚོལ་གྱིན་སྒུག་
འདུག མེ་འཁོར་སྟེང་དུ་མགྲོན་པོ་ཧ་ཅང་མང་པོ་འདུག གླ་གཏོང་ཤིང་
རྟ་ཚང་མ་གླས་ཚར་འདུག ང་ཚོའི་ཤིང་རྟ་ཡང་མི་ཞིག་གིས་གླས་བྱུང་།
དེ་ནི་ཁྱིམ་ཚང་གཅིག་གི་བཟའ་མི་བཞི་རེད། སྐྱེས་པ་འུར་ཅན་
ཞིག་གི་རྗེས་ན་བུད་མེད་ཅིག་གིས་བྱིས་པ་གཉིས་ཁྲིད་འདུག དངོས་
པོ་ཡང་མང་བོ་ཞིག་ཡོད། བུད་མེད་དེ་དང་བུ་ཆུང་གཉིས་ཀ་ཤིང་རྟར་
བསྡད། བུ་མོ་དེ་ཚུར་ཡོང་ནས་ང་ལ་བལྟས་འདུག
“ཨ་ཕ་ལགས། ངས་བསམ་ན་རྟ་འདིས་ང་ཚོ་དང་དངོས་པོ་ཚང་
མ་དྲུད་ནས་ལམ་ཐག་དེ་འདྲ་རིང་བོ་ཞིག་ལ་འགྲོ་ཐུབ་ས་མ་རེད། ཁྱེད་
ཀྱིས་ལྟོས་དང་། ཁོ་ཤ་ཤེད་ཞན་ལ་ཐང་ཆད་ཡོད་པ་འདྲ།"
སྐྱེས་པ་དེས་རྟ་པ་ལ། “ཁྱོད་ཀྱི་རྟས་ཐེག་གམ”ཞེས་དྲིས།
“འོ། སྐུ་ཞབས། འདང་རྒྱག་མེད། ཁོས་ད་དུང་འདི་ལས་མང་བོ་
འདྲུད་ཐུབ། དོས་པོས་སྒམ་ལྗིད་པོ་ཞིག་ཡར་འདེགས་ཀྱིན་འདུག ཁོས་
བཤད་པར། “སྐུ་ཞབས། དོ་བོ་ཧ་ཅང་མང་བས། གླ་གཏོང་ཤིང་རྟ་གཞན་
ཞིག་གླ་རྒྱུ་མིན་ནམ་ཞེས་བསམ་ཚུལ་བཏོན། “ཁྱེད་ཀྱི་རྟ་ཡིས་འདྲུད་
ཐུབ་བམ་མི་ཐུབ”ཅེས་སྐད་ཅོར་ཚ་བའི་མི་དེས་དེ་ལྟར་བཤད། “འོ། སྐུ་
ཞབས། འདང་རྒྱག་མེད། ཁོས་འདི་ལས་མང་བ་འདྲུད་ཐུབ།" "དོས་པོ།
སྒམ་དེ་དག་ཡར་བྱིན་དང་། ཁོས་དེ་ལས་ལྷག་ཅིག་འདྲུད་ཐུབ“ཅེས་
ཁོས་དོས་པོ་ལ་ལྗིད་ཏིག་ཏིག་གི་སྒམ་དེ་དག་རེ་རེ་བཞིན་ཤིང་རྟར་
རྩིག་རོགས་བྱས།དངོས་པོ་ལྕི་མོ་དེ་དག་ཧ་ཅང་ལྗིད་པས། ངས་གློ་ཐག་
ལྷོད་ཀྱིན་པ་ཚོར་ཐུབ།
་་ཨ་ཕ་ལགས། ཨ་ཕ་ལགས། ད་དུང་རྟ་གཅིག་གླས་ན་མི་བཟང་
ངམ།"བུ་མོ་ཆུང་ཆུང་དེས་སྨྲེ་ངག་འདོན་བཞིན་ཞུ་བ་བྱས། “འདི་ལྟར་
བསྒྲུབས་ན་གདུག་རྩུབ་ཆེ་དྲགས་སོང་། ང་ཚོར་ཉེས་པ་ཡོད་པ་ཁོ་ཐག་
ཡིན་ཟེར།“
གྷི་རེའེ་སི། སྙིང་བོ་མེད་པའི་སྐད་ཆ་རྐྱང་རྐྱང་མ་བཤད། ནང་
དུ་སོང་། ད་འདི་མགོ་རྙོག་ཅིག་བཟོ་དགོས་དོན་མེད།” “ཚོང་བ་ཞིག་
ཡིན་ན་ཤིང་རྟ་མ་གླས་གོང་ནས་རྟ་ལ་བརྟག་དཔྱད་ཐེངས་གཅིག་མི་
བྱེད་པ་དཔེ་མི་སྲིད། རྟ་པ་འདིའི་རིགས་ལ་འཇོན་པ་རེད། ད་ཆོག་གི་
ནང་ལ་སོང་། བཤད་རྒྱུ་མ་མང་། ཞེས་བཤད།"”
གྲོགས་པོ་བྱམས་སེམས་ཅན་དེ་ཨ་ཕའི་ཁ་ལ་ཉན་ནས་ཤིང་རྟ་
ནང་འབུད་པ་ལས་ཐབས་མེད། སྒམ་གཅིག་ལ་གཅིག་མཐུད་ནས་
ནང་དུ་བརྩིགས་ཤིང་། ལ་ལ་འཁོར་སྒམ་སྟེང་དུ་བཞག ལ་ལ་རྟ་པས་
འགྲམ་དུ་བཞག ཚང་མ་བརྩིགས་ཚར་སོང་། རྟ་པས་སྔར་བཞིན་སྲབ་
མདའ་དམ་པོར་འཐེན་ཞིང་རྟ་ལྕག་གིས་བྲབས། ཅུང་མ་འགོར་བར་མེ་
འཁོར་ས་ཚིགས་ལས་བརྒལ།
ཤིང་རྟར་དངོས་པོ་འདྲུད་ཚད་ཧ་ཅང་ཆེ། ངས་ནངས་མོ་ནས་ད་
བར་དུ་ཟ་མ་ཁམ་གང་ཟོས་མེད་ལ་ངལ་ཡང་གསོ་བྱས་མེད། ང་འདི་
འདྲའི་མནར་གཅོད་ཐེབས་ཤིང་དྲང་བཞག་མིན་པའི་བཀོལ་སྤྱོད་བྱས་
ཀྱང་། ངས་ནམ་རྒྱུན་དང་འདྲ་བར་ཤེད་ཤུགས་ཡོད་ཚད་ཀྱིས་ཤིང་རྟ་
དྲུད། ང་ཚོ་ལམ་ཧྲིལ་བོར་བདེ་འཇགས་ཀྱིས་རི་བོ་ལ་བྷི་གྷེའེ་ཋི་ལ་
འབྱོར་དུས། ངས་སྣང་བ་ཞིག་ལ་ཁུར་བོ་ཧ་ཅང་ལྕི། རང་ཉིད་ཀྱང་ངལ་
དུབ་ཀྱིས་མནར་འདུག འོན་ཀྱང་ངས་ཨམ་གཙིགས་བསྡམས་ནས་
མུ་མཐུད་དུ་མདུན་དུ་བསྐྱོད་ཐབས་བྱས་ཀྱང་། ཁོས་མུ་མཐུད་དུ་ངའི་
སྲབ་མདས་ཟུག་འཐེན་བྱེད་ལ་རྟ་ལྕག་གིས་བྲབས་པས། ཡུད་ཙམ་གྱི་
རིང་ལ། ང་རང་ཉིད་ཀྱིས་ཀྱང་བཤད་དཀའ་བའི་དོན་དག་ཅིག་བྱུང་
ཡོད་དེ། ངའི་རྐང་པ་འདྲེད་བརྡར་ཤོར་ཏེ་ཐང་ལ་འགྱེལ། གློ་བུར་དུ་
སར་བརྒྱབ་པ་དེས་ངའི་ལུས་ཧྲིལ་བོའི་དབུགས་ཟད་པར་བྱས། ང་དེར་
གྲག་འགུལ་ཅི་ཡང་མེད་པར་ལྷག ངས་ངོ་མ་ད་ནི་ང་རང་འཆི་རྒྱུ་རེད་
བསམ། ངས་ཉེ་འཁོར་ནས་འ་འུར་དང་ཟང་ཟིང་། ཁོང་ཁྲོའི་སྐད་ཅོར།
དེ་བཞིན་ཅ་དངོས་མར་འབེབ་པའི་སྒྲ་སོགས་མགོ་འཐོམ་བྱེད་ཅིག་
ཐོས་མོད། འོན་ཀྱང་དེ་ནི་ངོ་མ་རྨི་ལམ་ཞིག་དང་ཀུན་ནས་མཚུངས།
ངས་ཚོར་ཤེས་ཀྱི་རྣ་རྩེ་ལས་འཇམ་ཞིང་སྙན་པའི་སྐད་ངག་ཅིག་
ཐོས། “འོ། སྙིང་རྗེ། འདི་ཚང་མ་ང་ཚོའི་ཉེས་པ་ཡིན།”
མི་ཞིག་ཚུར་ཡོང་ནས་ངའི་མཐུར་བླངས་ཤིང་། འཁོར་སྒམ་སྟེང་
དམ་པོར་བགྱིགས་ཡོད་པའི་སྲབ་མདའ་བཀྲོལ།
མི་གཅིག་ན་རེ། ཁོ་ཤི་ཚར་འདུག ད་ཁོ་ནམ་ཡང་ལངས་ཐུབ་ཀྱི་
མ་རེད། དེར་མཐུད་ནས་ངས་ཀྱང་ཉེན་རྟོག་པས་བཀོད་འདོམས་ཐོས།
འོན་ཀྱང་། ངས་མིག་འབྱེད་མི་ཐུབ། མཚམས་རེར་དབུགས་འབྱིན་
ཙམ་བྱེད་ཐུབ།
མི་ཞིག་གིས་ངའི་མགོ་ཐོག་ཏུ་ཆུ་འཁྱག་ཉུང་ཙམ་བླུགས། ངའི་ཁ་
ནང་དུ་ཡང་རྫས་འགྱུར་སྐོམ་ཆུ་ཞིག་བླུགས། ད་དུང་ངའི་སྟེང་དུ་མལ་
ཆས་ཤིག་བཀབ།
ངས་རང་ཉིད་ས་ཐོག་ཏུ་དུས་ཡུན་ག་ཙམ་ཞིག་ལ་ཉལ་བ་མི་ཤེས།
རྗེས་ནས། ངས་རང་ཉིད་སླར་ཡང་གསོན་བྱུང་བ་ཤེས། སྐད་གདངས་
ཧ་ཅང་འཇམ་པའི་མི་ཞིག་གིས་ང་ལ་བྱིལ་བྱིལ་བྱས་ཤིང་། ཡར་ལངས་
བར་སྐུལ་མ་བྱས། ཡང་སྐོམ་ཆུ་ཉུང་ཙམ་བླུད། ཐེངས་གཉིས་ལ་ཚོད་
ལྟ་བྱས་རྗེས། གཞི་ནས་ཡར་ལངས་ཐུབ་སོང་། ཁོས་ང་ཁྲིད་ནས་ཉེ་
འཁོར་གྱི་རྟ་ར་ཞིག་ཏུ་སླེབས། རྩྭ་གདན་མཐུག་པོ་ཡོད་པའི་རྟ་ར་ཞིག་
ནས་བསྐྱུར། མི་ཞིག་གིས་ང་ལ་ཚ་ལམ་ལམ་གྱི་ཡུག་ཁུ་༼སྐྱོ་མ༽ཁྱེར་
ཡོང་། ངས་དགའ་སྤྲོའི་ངང་ཚང་མ་བཏུངས།
དགོང་མོར། ང་ཅུང་ཙམ་ཇེ་བཟང་དུ་ཡོང་དུས། ཕྱིར་སི་ཁཱོན་ཎིར་
གྱི་རྟ་རར་ཁྲིད་སོང་། དེ་རུ། ཁོ་ཚོས་ང་ལ་བདག་སྐྱོང་བཟང་བོ་བྱས།
ཞོགས་པར། སི་ཁེན་ནིར་གྱིས་ཕྱུགས་སྨན་ཞིག་ཁྲིད་ཡོང་། སྨན་པས་
ཧ་ཅང་ཞིབ་མོས་བརྟག་བཤེར་ཐེངས་གཅིག་བྱས་ནས་བཤད་པར།
“ཁོ་ཆད་དྲགས་པ་ལས། ནད་ཅི་ཡང་མེད། གལ་ཏེ་ཁྱེད་ཀྱིས་ལོ་
ཕྱེད་ཙམ་ལ་གསོ་ཐུབ་ཚེ། ཁོས་ཡང་བསྐྱར་ལས་ཀ་ལས་ཐུབ། འོན་
ཀྱང་། ད་ལྟ་ཁོ་ལ་ནུས་ཤུགས་ཅི་ཡང་མི་འདུག་
སི་ཁེན་ནིར་གྱིས་བཤད་པར། “དེ་ན་ཁོ་གསོད་དགོས། ངས་སྤང་
ཐང་དུ་ནད་ཡོད་པའི་རྟ་གསོ་མི་སྲིད། ཁོ་ཇེ་དགའ་རུ་ཡོང་ན་ཐང་། མི་
ཡོང་ནའང་ཐང། དེ་ནི་ང་ལ་འབྲེལ་བ་མེད། ངའི་སྒྲུབ་ཕྱོགས་ནི་ཁོ་ཚོ་
འགུལ་མི་ཐུབ་པའི་བར་དུ་བཀོལ་སྤྱོད་བྱས་ཏེ་དེ་ནས་རྟ་ཤེད་ལྟུང་བ་
དག་བཤས་ར་དང་ཡང་ན་གཞན་པར་བཙོང་དགོས།”
གལ་ཏེ་ཁོ་ལ་གློ་བའི་རླུང་སྐྲངས་ནད་ཕོག་ཡོད་ཚེ། ཁྱོད་ཀྱིས་ས་
དེ་ནས་བསད་ན་འགྲིག་པ་རེད། འོན་ཀྱང་། ཁོའི་དབུགས་འབྱིན་པ་
ཧ་ཅང་བཟང་། ཕལ་ཆེར་ཉིན་བཅུའི་རྗེས་སུ། རྟའི་འཚོང་ར་ཞིག་ཡོད་
པ་རེད། གལ་ཏེ་ཁྱོད་ཀྱིས་གཟན་ཆས་སྤུས་ལེགས་བྱིན་ནས་གསོ་སྐྱོང་
བཟང་བོ་བྱས་ན། སྐབས་དེར། ཆེས་མ་མཐའ་ཡང་རྟ་ལྤགས་བཙོང་བ་
ལས་ཁེ་ཕན་རེག་ཐུབ། སྨན་པས་ཁོ་ལ་དེ་ལྟར་གསལ་འདེབས་བྱས།
ངས་བསམ་ན། སི་ཁེན་ནིར་ནན་གྱིས་འདི་ལྟར་སྒྲུབ་མི་སྲིད། ཁོས་ང་
མི་གཞན་ཞིག་ལ་བཅོལ། དགའ་འོས་བ་ཞིག་ལ། རྟ་ར་གི་མི་དེས་ང་
ལ་བདག་སྐྱོང་བྱས་པ་རྟ་པས་བཀོད་འདོམས་བྱས་པ་ལས་ཀྱང་ཞིབ་
ཚགས་ཡིན། ཉིན་བཅུ་ཕྲག་དེའི་ནང་། ངས་ངལ་གསོས་པ་ཧ་ཅང་
བཟང་། ད་དུང་ཡུག་པོ་དང་། རྩམ་སྐམ། གྲོ་སྦུན་སོགས་གཟན་ཆས་
ཟང་པོ་རེག ནང་དུ་ད་དུང་ཡ་མ་ཙི་ཡོད། འདི་ནི་བྱེད་ཐབས་གང་
ལས་ཀྱང་ཕན་པ་ཡོད། ངའི་ལུས་པོ་སླར་སོས་པ་ཧ་ཅང་མགྱོགས།
ཡང་ཇི་ལྟར་བསམ་རུང་གསོན་པ་ནི་ཤི་བ་ལས་བཟང་སྙམ་བྱུང་།
དོན་རྐྱེན་འདིའི་ཉིན་བཅུ་གཉིས་པར། ང་རྟའི་འཚོང་ར་ཞིག་དུ་
ཁྲིད། དེ་ནས་ལན་བྷིན་ལ་དབྱིན་ལེ་འགའི་ལམ་ཐག་ཡོད། ངས་བསམ་
པར། འགྱུར་ལྡོག་ཅི་འདྲ་ཞིག་བྱུང་ཡང་ད་ལྟའི་གནས་བབ་ལས་བཟང་
སྙམ་སྟེ། མགོ་བོ་ཡར་ལ་དགྱེ་ནས། ལས་བསྐལ་བཟང་བའི་སྨོན་ལམ་
སེམས་ནས་བཏབ་ཅིང་ཡངས་བའི་ལམ་ལ་ཞུགས།

ལེའུ་གསུམ་པ།

རྟ་ཡི་ཚོང་ར་འདིའི་ནང་དུ། ངས་རང་ཉིད་རྒས་འཁོགས་སྐྱོན་ཅན་
གྱི་རྟ་རྣམས་དང་ལྷན་དུ་ཡོད་པ་ཚོར། ལ་ལས་རྐང་བ་ཞ་འདུག ལ་ལར་
གློ་བའི་རླུང་སྐྲངས་ཕོག་འདུག ལ་ལ་ལོ་ན་བགྲེས་འདུག
ཚོང་བ་དང་ཉོ་མཁན་ཁྲོད་ཀྱི་མི་མང་བོའི་གནས་བབ་ཧ་ཅང་
ཞན། ཁོ་ཚོས་རིན་གོང་གཏམས་རེས་བྱེད་པའི་དུད་འགྲོ་ལས་ཅུང་
ལྷག་ཙམ་རེད། ཉམ་ང་བའི་རྒན་པོ་འགའ་རེས་དབྱིན་སྒོར་ཉུང་ཙམ་
ཞིག་སྤྲད་ནས་རྟ་ལོ་ཆུང་དང་ཡང་ན་སུག་བཞི་ཐུང་བའི་རྟ་ཞིག་ཉོས་
ནས་ཤིང་དུམ་དང་རྡོ་སོལ་འདྲུད་བསམ་པ་རེད། ཡང་ཉམ་ང་བའི་མི་
ལ་ལས། སྔ་ས་ནས་ཐང་ཆད་ཅིང་ཤུགས་ཟད་པའི་དུད་འགྲོ་དག་དབྱིན་
སྒོར་གཉིས་གསུམ་ཙམ་ལ་བརྗེ་ཐུབ་ན་བསམ། གང་ལྟར་ཁོ་ཚོས་
བསད་པ་ལས་བཟང་ལ། ད་དུང་གྱོང་གུད་ཅུང་ཙམ་ལ་ཁ་གསབ་ཀྱང་
བྱེད་ཐུབ།
མི་ཁ་ཤས་ཤིག་དབུལ་ཕོངས་དང་དཀའ་ངལ་གྱིས་མནར་བས་
སེམས་པ་རྡོ་ལས་མཁྲེགས། འོན་ཀྱང་མི་ཁ་ཤས་ཤིག་ལ་ངས་ཆེས་
མཇུག་མཐའི་ཤེད་ཤུགས་ཡོད་ཚད་བཀོལ་ནས་ཁོང་ཚོར་ཞབས་
འདེགས་ཞུ་འདོད། ཁོ་ཚོ་ཧ་ཅང་དབུལ། ལུས་ཀྱི་གྱོན་གོས་ཀྱང་རྙིང་
ཧྲུལ་དུ་གྱུར་འདུག་ཡིན་ཡང་ཁོ་ཚོ་ཧ་ཅང་མཛའ་བརྩེ་ལྡན་ལ་བྱམས་
སེམས་ཆེ། ཁོ་ཚོའི་སྐད་ཆ་ཁོ་ནར་ཉན་ནས་ཀྱང་། ང་ལ་འགན་འཁྲིའི་
བསམ་པ་ཞིག་བསླངས། གོམ་པ་འཁྱར་འཁྱོར་སྤོ་བའི་བགྲེས་སོང་
ཞིག་ང་ལ་སྤྲོ་བ་ཆེན་པོ་ཡོད་པ་འདྲ། ངས་ཀྱང་ཁོ་ཧ་ཅང་བློར་འབབ།
ཡིན་ནའང་ངའི་ལུས་སྟོབས་ཞན་པས། སེམས་པ་འཁྱག་ཏུ་ཕྱིན།
རྟ་བཟང་བོའི་གྲས་ནས་མི་ཞིག་ཚུར་ཡོང་བཞིན་པ་མཐོང་།
ཁོའི་ལྭ་བ་གྱོན་སྟངས་ཞིང་བདག་ཅིག་དང་འདྲ་ཞིང་། ད་དུང་བུ་ཆུང་
ཞིག་ཁྲིད་ཡོད། ཁོའི་རྒྱབ་གཞུང་ཆེ་ལ། ཕྲག་ཞེང་སྒོར་ཞིང་ཡངས།
ངོ་མདངས་དམར་པོ་འདུག བལྟས་ཚོད་ཀྱིས་ཧ་ཅང་བྱམས་སེམས་
ལྡན། མགོར་ཞྭ་མོ་གོར་གོར་ཞིག་གོན་འདུག ཁོ་ང་དང་ངའི་གྲོགས་
པོ་ཚོའི་མདུན་དུ་སླེབས། ཅུང་ཙམ་ལངས་རྗེས། སྙིང་རྗེ་བའི་མིག་
མདངས་ཀྱིས་ང་ཚོར་ཐེངས་གཅིག་ཞིབ་ལྟ་བྱས། ཆེས་མཐའ་མཇུག་
ཁོའི་མིག་ཞགས་ངའི་སྟེང་དུ་འཕངས། ངའི་རྔོག་མ་དང་རྔ་མ་ཡག་པོ་
ཡོད། བལྟས་ཚོད་ཀྱིས་ཕྱིའི་བཟོ་ལྟ་མཛེས་བར་བརྒྱན་འདུག ངས་རྣ་
བ་བསྒྲེངས་ནས་ཁོ་ལ་བལྟས་ནས་བསྡད།
རེད།་
“ཝེ་ལཱེ། རྟ་འདི་སྔོན་ཆད་ཕུལ་དུ་བྱུང་བ་ཞིག་ཡིན་པ་ཁོ་ཐག་
སྙིང་རྗེ་བའི་རྟ་རྒན། བྱིས་པ་དེས་ཡང་བཤད་པར། “སྤོ་བོ་ལགས།
ཁྱོས་བལྟས་ན་ཁོས་སྔོན་ཆད་ཟོང་འདྲེད་ཤིང་རྟ་དྲུད་མྱོང་ངམ་ཞེས་
དྲིས།
“འོ། གཅེས་ཕྲུག ཁོ་ལོ་ན་གཞོན་དུས་ལས་ཀ་ཅི་ཡང་ལས་
མྱོང་། ཁོའི་སྣ་ཁུང་དང་རྣ་བར་ལྟོས་དང་། ད་དུང་མགྲིན་པ་དང་ཕྲག་
དབྱིབས། རྟ་འདིའི་ལུས་སྟེང་གི་མང་བོ་ཞིག་ཧ་ཅང་ཡག སྙིང་རྗེ་བའི་
རྟ་རྒན།བྱིས་པ་དེས་ཡང་བཤད་པར། “སྤོ་བོ། ཁྱོས་བལྟས་ན་ཁོས་
སྔོན་ཆད་ཚོང་འདྲེན་ཤིང་རྟ་དྲུད་མྱོང་ངམ། ཁོས་ལག་པ་བསྲིངས་ནས་
ངའི་སྐེ་ལ་བྱིལ་བྱིལ་ཞིག་བྱས། ངས་སྣ་བ་ཁོ་ལ་གཏད་ནས། སྙིང་ཉེ་
བར་བྱས། བྱིས་པ་དེ་བརྒྱུགས་ཡོང་ནས་ངའི་ངོ་གདོང་ལ་རེག
ཡང་བྱིས་པ་དེས། “སྤོ་བོ་ལགས། ལྟོས་དང་། སྙིང་རྗེ་བའི་རྟ་རྒན།
ཁོ་ཅི་འདྲའི་མཛའ་གཅུགས་ལྡན་པ་ལ། ཁྱོད་ཀྱིས་ཁོ་ཉོས་ཏེ་ལེའེ་རྗེ་
བྷིར་བྷི་དང་འདྲ་བར་ཁོ་ཡང་བསྐྱར་གཞོན་ཤ་དོད་པོ་ཞིག་བཟོ་མི་ཐུབ་
བམ།”ཟེར།
“གཅེས་ཕྲུག རྟ་ཚང་མ་གཞོན་ཤ་དོད་པོ་བཟོ་མི་ཐུབ། ཡང་
གཅིག་བཤད་ན་ལེའེ་བྷེ་བྷིར་ངྷི་ནི་ངལ་རྩོལ་ཚད་ལས་བརྒལ་བ་བྱེད་
དུ་བཅུག་པར་རྟེན་ལུས་ཤུགས་ཉམས་པ་ལས་དེ་འདྲའི་རྒས་འཁོགས་
ཤིག་མིན”འོན་ཀྱང་། སྤོ་བོ། རྟ་འདི་ཡང་དེ་འདྲའི་རྒས་མེད་པ་
ངས་ཁག་ཐེག་བྱེད་ཐུབ། ཁྱོད་ཀྱིས་ཁོའི་རྔོག་མ་དང་རྔ་མར་ལྟོས་
དང་། ངའི་རེ་བ་ལ་ཁྱོད་ཀྱིས་ཁོའི་ཁ་ལ་ཞིག་ལྟོས་དང་། འདི་ལྟར་བྱས་
ན་ཁྱོད་ཀྱིས་གསལ་བོ་ཤེས་ཐུབ། ཁོའི་ལུས་སྟོབས་ཧ་ཅང་ཞན། འོན་
ཀྱང་ཁོའི་མིག་རྟ་རྒན་གཞན་དང་འདྲ་བར་ལྐོག་ཏུ་ལྷུང་མེད།
མི་དྲག་དེ་དགོད་ཙམ་བྱས།
གནམ་རྒན་མ། བྱིས་པ་ཁྱོད་འདི། ཨ་མྱེས་དང་འདྲ་བར་རྟ་ལ་
རྒྱུས་མངའ་ཡོད་པ་རེད།
ཁྱོད་ཀྱིས་ཁོའི་ཁ་ལ་ཅིག་ལྟ་རོགས། སྤོ་བོ། དེ་རྗེས་ནས་རིན་
གོང་ཞིག་དྲིས་དང་། ཁོ་འུ་ཅག་གིས་གསོས་ནས་ཇེ་དགའ་རུ་ཡོང་
བར་ཡིད་ཆེས་ཡོད།
ང་བཙོང་མཁན་མི་དྲག་དེས་ཁ་གྲག་མགོ་བརྩམས།
“ལོ་ཆུང་མི་དྲག་འདི་དངོས་གནས་རྟར་རྒྱུས་ལོན་ཡག་པོ་འདུག
སྐུ་ཞབས་ལགས། དོན་དངོས་སུ་རྟ་འདིས་གླ་གཏོང་ཤིང་རྟ་འདྲུད་པའི་
སྐབས་སུ། དཀའ་སྡུག་མྱོང་དྲགས་ནས་ལོག་སོང་བ་རེད་མ་གཏོགས།
ཁོ་ལོ་ན་མཐོ་རྒྱུ་མེད། ཕྱུགས་ཟོག་སྨན་པས་བཤད་ན། གལ་ཏེ་ལོ་
ཕྱེད་ཙམ་ལ་ངལ་གསོས་ཚེ་སངས་དྲག་ཏུ་ཡོང་ཐུབ་ཟེར། དེ་མ་ཟད།
ཁོའི་དབུགས་འབྱིན་རྔུབ་ལའང་གནད་དོན་གང་ཡང་མེད། ངས་ཁོ་
ཉིན་བཅུ་ལྷག་ལ་བདག་སྐྱོང་བྱས། ཁོ་ནི་ངས་མཐོང་མྱོང་བའི་ཁྲོད་ཀྱི་
ཆེས་དྲིན་གཟོ་ཤེས་ཤིང་། བློར་འབབ་པའི་དུད་འགྲོ་ཞིག་རེད། ཁྱེད་
ཀྱིས་དབྱིན་སྒོར་ལྔ་བྱིན་ནས་ཁོ་ཉོས་ན་ཧ་ཅང་བྲིན་ཡོད་པ་རེད། ཁོ་
ལ་ཡང་གོ་སྐབས་ཤིག་སྤྲད་པ་རེད། སང་ལོའི་དཔྱིད་ཀའི་དུས་སུ་ཁོ་
དབྱིན་སྒོར་ཉི་ཤུ་ལ་བརྗེ་ཐུབ་པ་ངས་ཁག་ཐེག་བྱེད་ཐུབ།”
མི་དྲག་རྒན་པ་དེ་དགོད་ཙམ་བྱས། བྱིས་པས་མགོ་བོ་ཡར་ལ་
དགྱེ་ནས་སེམས་འཚུབ་པའི་ངང་ཁོ་ལ་བལྟས་འདུག “འོ། སྤོ་བོ། ཁྱོད་
ཀྱིས་བཤད་མྱོང་བ་རེད། རྟ་འདི་དབྱིན་སྒོར་ལྔས་ཉོ་ཐུབ་པ་ཡིད་ལའང་
མ་ཤར། གལ་ཏེ་ཁྱོད་ཀྱིས་ཁོ་ཉོས་ཀྱང་དབུལ་བོར་ཆགས་མི་སྲིད།
ཞིང་བདག་གིས་ངའི་རྐང་བར་རེག་ཙམ་བྱས། ད་ལྟ་རྗེས་ནས་ཁོས་
ངའི་རྐང་པ་བསྐྲངས་ནས་དམར་པོར་གྱུར་ཡོད་པ་དེ་ཤེས།དེར་མཐུད་
ནས་ཁོས་ཡང་ངའི་ཁ་ལ་ཞིབ་བཤེར་བྱས་སོང་། ཁོ་ཕལ་ཆེར་ལོ་བཅུ་
གསུམ་ཙམ་རེད། ཁོ་གོམ་པ་འགར་རྒྱུག་ཏུ་བཅུག་ན་ཆོག་གམ” ཞེས་
དྲིས།
ངས་རིད་ཅིང་སྐམ་པའི་མགྲིན་པ་དང་རྔ་མ་ཅུང་ཙམ་ཡར་
བཀྱགས། རྐང་པ་མཁྲེགས་པོར་གྱུར་ནས་ཚོར་བ་མེད་ཀྱང་ཨུ་ཚུགས་
ཀྱིས་གོམ་པ་འགའ་སྤོས།
“ཁྱེད་ཀྱིས་ཆེས་དམའ་བའི་རིན་གོང་ཤོད་དང” ང་ཕྱིར་རྒྱུག་ཡོང་
དུས། ཞིང་བདག་གིས་དེ་ལྟར་འདྲི་བཞིན་འདུག་སྐུ་ཞབས་ལགས།
དབྱིན་སྒོར་ལྔ་ཡིན། འདི་ནི་ངའི་བདག་པོས་གཏམ་པའི་རིན་གོང་
རེད།"
“ཁྱོད་ཀྱིས་ཁེ་སྤོགས་ལེན་བཞིན་འདུགསྐུ་དྲག་གིས་མགོ་
གཡུག་གཡུག་ལན་འགའ་བྱེད་བཞིན་དངུལ་ཁུག་ཕྱིར་ཕྱུང་སྟེ། དངོས་
གནས་ཁེ་སྤོགས་འཚོལ་བཞིན་འདུག ཁྱོད་ལ་འདི་རུ་ཚོང་གཞན་
ཡོད་དམ། བཤད་ཞོར་དུ་ལག་པས་དབྱིན་སྒོར་གཅིག་གི་རིན་གྱི་དོང་
ཙེ་རྩི་བཞིན་འདུག”
“འདི་ལས་གཞན་མེད། སྐུ་ཞབས། གལ་ཏེ་ཁྱོད་ལ་དགོས་མཁོ་
ཡོད་ན། ངས་ཁྱོད་ཀྱི་རྟ་མགྲོན་ཁང་དུ་དེད་ཆོག་
“ཆོག་གི ད་ལྟ་རང་འགྲོ།ཁོ་ཚོས་ང་ཁྲིད་ནས་མགྲོན་ཁང་དུ་
སོང་། བུ་ཆུང་དེ་ལམ་ཧྲིལ་བོར་དགའ་སྤྲོས་མྱོས། མི་དྲག་དེ་ཡང་
སེམས་པ་སྤྲོ་བས་བརྟས་འདུག ང་ལ་མགྲོན་ཁང་དུ་ཟས་ལེགས་པོ་
ཐེངས་ཤིག་ལ་རོལ་བའི་གོ་སྐབས་ཐོབ། དེའི་འཕྲོར། བདག་པོ་གསར་
བའི་གཡོག་པོ་ཅིག་གིས་ང་ཞོན་ནས་དལ་མོར་ཕྱིར་སོང་། ང་རང་སྤང་
ཐང་ཆེན་པོ་ཞིག་ཏུ་ཁྲིད། དེ་རུ་ད་དུང་སྤྱིལ་བུ་ཞིག་འདུག
སྐུ་ཞབས་ཐོ་རོ་གྷུའུ་བྷཻ། འདི་ནི་ངའི་དྲིན་ཆེན་གྱི་མིང་ཡིན། ཁོས་
རྟ་པར་ཉིན་རྒྱུན་ནངས་དགུང་དུ་ང་ལ་རྩྭ་སྐམ་དང་ཡུག་པོ་སྟེར་དགོས་
ཞེས་མངགས་བཅོལ་བྱས། ཉིན་མོར་ང་ཁྲིད་ནས་སྤང་ཐང་དུ་འགྲོ།
ད་དུང་ཁོས་བཤད་པར་ཝེ་ལཱེ་ངེས་པར་དུ་བདག་སྐྱོང་བཟང་བོ་བྱེད་
དགོས། ངས་རྟ་དེ་ཁྱོད་ལ་སྤྲད་པ་ཡིན་ཟེར།
རང་ཉིད་ཀྱི་དོན་དག་ལ་བུ་ཆུང་གིས་ཀྱང་གདེང་འཇོག་མཐོན་
པོ་བྱེད་ལ་སྒྲུབ་པའང་ནན་ཏན་ཡིན། ཁོ་ཉིན་རྒྱུན་ང་ལ་ལྟ་རུ་ཡོང་ལ།
སྐབས་འགར། ང་རང་རྟ་ར་ནས་ཁྲིད་འགྲོ། ང་ལ་ལ་ཕུག་དང་ཡང་ན་
གཞན་པ་སྟེར། ནམ་རྒྱུན་ངས་ཡུག་པོ་ཟ་དུས་འགྲམ་དུ་བསྡད་ནས་ང་
ལ་སྐད་ཆ་བཤད་པ་ཡིན། སེམས་ཞིབ་མོས་བདག་སྐྱོང་བྱེད་པ་ཡིན།
ང་ཡང་ཁོ་ལ་ཧ་ཅང་དགའ། ངས་ནམ་རྒྱུན་ཁོའི་སྔོན་ལ་སོང་ནས་བསུ་
མ་བྱེད་ལ་ཁོ་དང་འགྲོགས་ནས་སྤང་ཐང་དུ་སོང་བ་ཡིན། ཁོས་ཀྱང་ང་
རང་གྲོགས་པོ་ཞིག་ཏུ་རྩིས་ཡོད། མཚམས་ལན་རེར། ཁོས་སྤོ་བོ་ཁྲིད་
ནས་མཉམ་དུ་ཡོང་ལ། མི་དྲག་རྒན་པ་དེས་ནམ་རྒྱུན་ཞིབ་ཚགས་
ཀྱིས་ངའི་རྐང་བར་བརྟག་པ་ཡིན།
“ཝེ་ལཱེ། འདི་ནི་ང་ཚོའི་གནད་འགག་གི་དུས་སྐབས་ཡིན། འོན་
ཀྱང་ཁོ་ད་བར་སླར་གསོ་བྱས་པ་ཇེ་བཟང་ནས་ཇེ་བཟང་རེད། ངས་
བསམ་ན། སང་ལོའི་དཔྱིད་ཀར། ང་ཚོས་འདི་ལས་ལྷག་པ་ཞིག་མཐོང་
ཐུབ། ངལ་གསོ་བཟང་བོ་བྱས་ཤིང་། ཁ་ལ་ཞིམ་པའི་ཟས་རིགས་
དང་། འཇམ་མཉེན་ལྡན་པའི་རྩྭ་ཤུན། ད་དུང་འོས་ཤིང་འཚམ་པའི་
སྤྱོང་བརྡར་བཅས་ཀྱིས་མ་འགྱངས་པར་ངའི་ལུས་སེམས་གཉིས་ཀ་ཇེ་
དགའ་རུ་ཡོང་། ང་ལ་ཨ་མས་ལུས་ཕུང་བཟང་པོ་ཞིག་བརྒྱུད་སྤྲོད་བྱས་
ཡོད་པའི་ཁར་ཆུང་དུས་ནས་ལུས་ཕུང་ལ་རྨས་སྐྱོན་ཕོག་མ་མྱོང་བས།
ནར་མ་སོན་གོང་ནས་ལས་ཀར་ཞུགས་པའི་རྟ་དེ་དག་དང་བསྡུར་ན་།
ང་རང་དེ་གར་ཇེ་བཟང་དུ་འགྲོ་བའི་རེ་བ་ཅུང་ཆེ་བ་ཡོད།
དགུན་གཞུང་དུ། ངའི་རྐང་བ་སོས་པ་ཧ་ཅང་མགྱོགས། སྣང་བ་
ཞིག་ལ་རང་ཉིད་སྐྱེ་སྟོབས་ཀྱི་དཔལ་འབར་བ་དང་མཚུངས། དཔྱིད་ཀ་
སླེབས་བྱུང་། ཟླ་གསུམ་པའི་ཉིན་ཞིག་ལ། སྐུ་ཞབས་ཐོ་རོ་གྷུའུ་བྷི་ཡིས་
ང་ལ་ཤིང་རྟ་འདྲུད་པར་ཚོད་བལྟ་བྱས། ང་ཧ་ཅང་དགའ་སྤྲོའི་ངང་ཁོ་
དང་ཝེ་ལཱེ་གཉིས་དྲུད་ནས་དབྱིན་ལེ་འགར་སོང་། ངའི་རྐང་བ་ད་ལྟ་ཧ་
ཅང་བདེ་ཐང་ཡིན་ལ། བདེ་འཇགས་ཀྱིས་ལས་ཀ་འདི་ལེགས་འགྲུབ་
བྱུང་ཐུབ་སོང་།
"ཝེ་ལཱེ། ལུས་ཤུགས་སླར་གསོ་བྱེད་བཞིན་འདུག ང་ཚོས་ཁོ་ལ་
ལས་ཀ་ཡང་མོ་རེ་ལས་སུ་བཅུག་ན་འོས། དབྱར་གཞུང་དུ་སླེབས་དུས།
ཁོ་ལེའེ་དྡྷེ་བྷིར་བྷི་དང་དང་འདྲ་བར་སླར་གསོ་བྱེད་ཐུབ། ཁོའི་མཆི་ཏོ་
ཧ་ཅང་ཡག་ལ། གོམ་ཁ་ཡང་བརྟན། འདི་ལས་ལྷག་པ་ཞིག་ཡོད་མི་
སྲིད།”
“འོ། སྤོ་བོ་ཁྱོད་ཀྱིས་ཁོ་ཉོས་བར་ང་ཧ་ཅང་དགའ་བཞིན་ཡོད།”ཝེ་
ལཱེ་ཡིས་དེ་ལྟར་བཤད།
ཡང་སྤོ་བོ་ན་རེ། གཅེས་ཕྲུག ང་ཡང་གཅིག་འདྲ་ཡིན། འོན་
ཀྱང་། ཁོས་ང་ལས་ཁྱོད་ལ་བཀའ་དྲིན་ཞུ་ན་འོས། ང་ཚོས་ད་ལྟ་ཁོ་ལ་
གཙིགས་ཆེན་བྱེད་པའི་གནས་མལ་བཟང་བོ་ཞིག་བཙལ་དགོས།

ལེའུ་བཞི་བ།

དབྱར་གཞུང་གི་ཉིན་ཞིག་ལ། རྟ་པས་ང་ལ་ཧ་ཅང་ཞིབ་ཚགས་
ལྡན་པའི་གཙང་སྦྲ་བཟང་བོ་ཞིག་བྱས་ལ། ངས་རང་ཉིད་ལ་འགྱུར་
ལྡོག་གསར་བ་ཅི་ཞིག་ཡོད་དམ་སྙམ། ངའི་རྐང་བ་དང་ལག་པའི་སྟེང་
གི་སྤུ་ཟིང་ཚང་མ་བྲེག ཡང་ངའི་རྨིག་པའི་ཐོག་ཏུ་ཤིང་སྣུམ་བྱུགས། ཐ་
ན་ངའི་ཐོད་པའི་ཧུམ་ཧུམ་ཡང་ཕྱོགས་གཉིས་སུ་བགར། ངའི་བསམ་
པར་དེ་རིང་རྟ་ཆས་དག་ཀྱང་ཕྱིས་ནས་འོད་ཅིག་འཕྲོས་འདུག་པ་དང་།
ཝེ་ལཱེ་དང་སྤོ་བོ་གཉིས་ཤིང་རྟར་བསྡད་ཅིང་། གདོང་ལ་དགའ་སྐྱོ་འདྲེས་
མའི་ཉམས་ཤིག་ཤར་འདུག
མི་དྲག་རྒན་པོས་བཤད་པར་གལ་ཏེ་བུད་མེད་རྣམས་ཀྱིས་ཁོ་
བློར་བབས་ཚེ། ཕྱོགས་གཉིས་ཀར་མཚོན་ན་དོན་བཟང་རེད། ང་ཚོའི་
སྒྲུབ་ཐུབ་པའང་འདི་ཙམ་མོ་ཟེར།
ང་ཚོ་སྡེ་བ་ལས་བུད་ཅིང་། ཕལ་ཆེར་དབྱིན་ལེ་གཉིས་ཙམ་གྱི་
ལམ་དུ་བསྐྱོད་ཟིན། མདུན་ཕྱོགས་སུ་ཟམ་པ་དམའ་མོ་ཞིག་ཡོད་ལ།
ད་དུང་ཧ་ཅང་མཛེས་པའི་ནེའུ་གསེང་དང་སྡོང་ཕྲན་གྱི་སྐྱེལ་ཚལ་ཞིག་
འདུག འཁོར་ལམ་ཞིག་མདུན་ཕྱོགས་ཀྱི་སྒོར་འབྲེལ་འདུག
ཝེ་ལཱེ་ཡིས་སྒོ་དྲིལ་མནན་ཞིང་སྲས་མོ་བྷི་ལོམ་ཧྥེལ་ཏྟི་དང་སྲས་
མོ་ཨེ་ལེན་གཉིས་ཁྱིམ་དུ་ཡོད་མེད་དྲིས། མོ་གཉིས་ནང་དུ་འདུག་སྐུ་
ཞབས་ཐོ་རོ་གྷུའུ་ཏྟི་ཡི་ཁྱིམ་ནང་དུ་འཛུལ། དེ་ནས་ཝེ་ལཱེ་དང་ངེད་
གཉིས་ཕྱི་རོལ་ནས་ལངས་ནས་བསྡད།
ཕལ་ཆེར་སྐར་མ་བཅུའི་རྗེས་སུ། ཁོ་ཡང་ཕྱིར་སླེབས་བྱུང༌། བུད་
མེད་གསུམ་རྗེས་མཐུད་ནས་སླེབས་བྱུང༌། གཅིག་ནི་སྐྱེ་གཟུགས་རིང་
ལ༑ ངོ་གདོང་སྐྱ་བའི་བུད་མེད་ཅིག་རེད། ཕྲག་ཁེབས་དཀར་པོ་ཞིག་
དཀྲིས་ཤིང་། བུད་མེད་ན་གཞོན་ཞིག་གི་སྟེང་དུ་ཁེན་འདུག བུད་མེད་
ན་གཞོན་དེའི་མིག་འབྲས་ནག་ཅིང་འཛུམ་དམུལ་དམུལ་བྱེད། བུད་
མེད་ཅིག་བལྟས་ཚོད་ཀྱིས་དབང་དྲག་ཅན་ཞིག་འདུག དེ་ནི་སྲས་མོ་
བྷི་ལོམ་ཧྥེལ་ཏྟི་རེད། ཁོ་ཚོ་ངའི་མདུན་དུ་འོངས་ནས་ང་ལ་བལྟས། ཡང་
དྲི་བ་མང་བོ་ཞིག་དྲིས། ལོ་ན་གཞོན་པའི་སྲས་མོ་ཨེ་ལེན་གྱིས་ང་ཧ་
ཅང་བློར་འབབ་བཞིན་ཡོད་པ་འདྲ། མོས་ང་བློར་འབབ་པ་ནི་ང་ལ་
ཕྱིའི་རྣམ་པ་ལེགས་པོ་ཞིག་འདུག་པས་ཡིན་ཟེར། གཟུགས་རིང་ཞིང་
ངོ་མདོག་སྐྱ་བོ་ཅན་གྱི་བུད་མེད་དེས། གལ་ཏེ་རྟ་འདི་སྔོན་ཆད་ཐེངས་
གཅིག་ལ་འགྱེལ་མྱོང་ན། མོ་རྒྱུན་དུ་སེམས་ཁ་བདེ་དཀའ། རྒྱུ་མཚན་
ནི་ཁོ་ཡང་བསྐྱར་ཐང་ལ་འགྱེལ་སྲིད། དངོས་གནས་དེ་འདྲ་ཡིན་ཚེ།
མོས་དེ་ལྟ་བུའི་དངངས་སྐྲག་ཅིག་མྱོང་མི་ཐུབ་ཟེར།
སྐུ་ཞབས་ཐོ་རོ་གྷུའུ་ངྷི་ཡིས་བཤད་པར། ལྟོས་དང་། བུད་མེད་
རྣམ་པ། རྟ་དགའ་བ་མང་བོ་ཞིག་གི་པུས་མོ་ཐང་ལ་འགྱེལ་ནས་རྨས་
ཕོག་ཡོད་པ་རེད། དེས་རྒྱུ་མཚན་ནི་ཤིང་རྟ་འདེད་མཁན་དེ་སེམས་རྩིང་
པོ་ཡིན་པས་བཟོས་པ་ལས། ཁོ་ཚོ་རང་ཉིད་ཀྱི་སྐྱོན་ཞིག་མ་རེད། ང་
རང་གིས་རྟོག་དཔྱོད་བྱས་པ་ལྟར་ན་རྟ་འདི་དེའི་རིགས་ལ་གཏོགས་པ་
རེད་ཅེས་ཁ་ཚོན་གཅོད་ཐུབ་ཅེས་བཤད། ངས་ཁྱོད་ཚོས་ཅི་ལྟར་ཐག་
གཅོད་བྱེད་པར་ཐེ་གཏོགས་མི་བྱེད། གལ་ཏེ་ཁྱོད་ཚོར་ཉོ་འདོད་ཡོད་
ན༑ སྔོན་ལ་ཚོད་ལྟ་བྱས་ཆོག དེའི་རྗེས་ནས་ཁྱོད་ཚོས་རྟ་པའི་བསམ་
འཆར་ལ་ཉན་ཆོག
དབང་དྲག་ཅན་གྱི་བུད་མེད་དེས་བཤད་པར། ཁྱེད་ཀྱིས་ནམ་རྒྱུན་
ང་ཚོའི་རྟ་ལ་ཕན་པ་ཡོད་པའི་བསམ་འཆར་འདོན་པ་ཡིན། ཁྱོད་ཀྱི་
རྟ་དེ་ང་ལ་ཧ་ཅང་མཁོ། གལ་ཏེ་ངའི་ནུ་མོ་ཝེ་ནེ་ཡ་ཡིས་དགག་པ་མ་
བཏང་ན། ང་ཚོས་ཁྱོད་ཀྱིས་བཤད་པ་བཞིན་ཚོད་ལྟ་ཞིག་བྱ། བཀའ་
དྲིན་ཆེ། ཞེས་བཤད།
དེ་ནས་ཁོ་ཚོས་ཉིན་གཉིས་པར་ང་རང་ཡང་བསྐྱར་བསྐྱལ་ནས་
ཡོང་བར་དུས་བཏབ།
ཞོགས་པར། རྣམ་རིག་བཀྲ་བའི་སྐྱེས་པ་ཞིག་ངའི་མདུན་དུ་
སླེབས་བྱུང༌། ཐོག་དང་བོར། ཁོ་ཧ་ཅང་ཡིད་ཚིམ་བཞིན་ཡོད། འོན་
ཀྱང་། ངའི་པུས་མོའི་ཐོག་གི་རྨས་སྐྱོན་མཐོང་རྗེས། ཧ་ཅང་ཡིད་སྐྱོ་བའི་
ཉམས་ཀྱིས་འདི་ལྟར་བཤད།
“སྐུ་ཞབས་ལགས། ངས་བསམ་ན། ལུས་ན་རྨ་ཁ་ཡོད་པའི་རྟ་འདི་
ལྟ་བུ་ཞིག་ངའི་བདག་མོར་ངོ་སྤྲོད་མ་བྱས་ན་འོས།”
ངའི་བདག་པོ་ན་རེ། “མཛེས་པ་ཟེར་བ་དེ། བྱ་སྤྱོད་ཀྱི་སྟེང་ནས་
སྟོན་པ་རེད། ཁྱོད་ཀྱིས་ཚོད་ལྟ་ཞིག་བྱས་པ་ཙམ་གྱིས་ཀྱང་། ཁོ་ལ་དྲང་
གཞག་གི་རྣམ་འགྱུར་ཞིག་འཛིན་པ་ཁག་ཐེག་བྱེད་ཐུབ། གཞོན་ནུ།
གལ་ཏེ་ཁྱོད་ཀྱིས་འདི་རྟ་བརྟན་པོ་ཞིག་དང་བདེ་འཇགས་ཤིག་མ་རེད་
བསམ་ན། ཁོ་ཕྱིར་བསྐྱེལ་ཡོང་རོགས།”ཞེས་བཤད།
དེ་ནས། རྟ་པ་དེས་ང་ཁྲིད་ནས་བུད་སོང་། རྟ་ར་ཞིག་ཏུ་བཀོད་
སྒྲིག་བྱས་ནས་གཟན་ཆས་ཤིག་བླུད་རྗེས། ང་གཅིག་པུ་དེ་རུ་བསྐྱུར་
བྱུང་།
ཉིན་གཉིས་པར། ངའི་རྟ་པས་ངའི་གདོང་གི་སྤུ་ཤད་དུས་ཁོ་ན་རེ།
“སྐར་དབྱིབས་འདི་རྟ་ནག་ཅང་ཤེས་དང་ཨ་ན་མ་ན་རེད། ཁོ་གཉིས་
ཀྱི་གཟིགས་ཀྱང་རིང་ཐུང་མི་འདུག ངས་དངོས་གནས་ཅང་ཤེས་ད་ལྟ་
གང་དུ་ཡོད་པ་ཤེས་འདོད།"
དེར་མཐུད་ནས། ཁོས་མུ་མཐུད་དུ་ཤད་ནས་ངའི་མགྲིན་པའི་
སྟེང་གི་ཁྲག་བླངས་མྱོང་བའི་རྨ་ཤུལ་ཆུང་ཆུང་དེ་རྙེད། ཁོ་ཅུང་སྐྲག་
དངངས་ཤིག་སྐྱེས། ནན་ནན་ཏིག་ཏིག་གིས་ང་ལ་བརྟག་དཔྱད་བྱེད་
མགོ་བརྩམས། ཡང་ཁེར་ལབ་བྱེད་ཞོར་དུ། “ཐོད་པའི་སྟེང་དུ་སྐར་
དབྱིབས་དཀར་ཐིག་ཅིག་ཡོད་ལ། རྐང་བ་གཡས་པ་རྟིང་དཀར་རེད།
རྨ་ཤུལ་ཆུང་ཆུང་དེ་ཡང་འདི་རུ་སྐྱེས་འདུག ཁོས་ཡང་ངས་རྒྱབ་གཞོང་
དུ་བལྟས། འདི་རུ་སྤུ་དཀར་པོ་ཡིན་པ་ངས་མཐོང་བྱུང་། རྗོན་གྱིས་འདི་
དག་ལ་རྟ་ནག་ཅང་ཤེས་ཀྱི་སྐར་གསུམ་ཞེས་ཟེར། འདི་དངོས་གནས་
ཅང་ཤེས་རྟ་ནག་རེད། ཧེ། རྟ་ནག་རྟ་ནག ཁྱོས་ཀྱིས་ང་ངོ་ཤེས་སམ། ང་
ནི་ཅུང་ཙམ་གྱིས་ཁྱེད་རང་འཆི་ལམ་ལ་དེད་པའི་ཁྱེད་ཀྱི་ལྗོའོ་གྷི་རེན་
ཡིན་ཡ།”
ཁོས་ང་ལ་བྱིལ་བྱིལ་བྱས་ཤིང་ལག་པས་རྡེབ་ཙམ་བྱས། ཁོ་དགའ་
སྤྲོ་ཆེན་པོ་སྐྱེ་བཞིན་ཡོད།
ངས་ཁོ་ངོ་ཤེས་ཞེས་བཤད་མི་ཐུབ། ད་སྐབས་ཁོ་གསར་ཡག་ཅིག་
ཏུ་གྱུར་འདུག ད་དུང་ནག་བེར་བེར་གྱི་ཁ་སྤུ་དང་དར་ལ་བབ་པའི་
སྐད་གདངས། འོན་ཀྱང་། ཁོས་ང་ངོ་ཤེས་ཁོ་ཐག་རེད། ཁོ་ནི་ལྗོའོ་གྷི་
རེན་རེད། ང་ལ་དགའ་སྤྲོ་ཆེན་པོ་སྐྱེས། སྣ་བས་ཁོ་ལ་རེག་ཙམ་བྱས་
ནས་ང་ཚོ་ནི་གྲོགས་པོ་བཟང་པོ་ཡིན་ཞེས་ལབ་འདོད། ངས་མི་ཞིག་
ལ་འདི་འདྲའི་དགའ་སྤྲོ་སྐྱེས་པ་རིག་མ་མྱོང་།
“ངས་བསམ་པར། ཁྱོད་ལ་དྲང་གཞག་གི་ཚོད་ལྟའི་གོ་སྐབས་ཤིག་
སྤྲོད་འདོད་པ་ཙམ། ངོ་མ་སྐྱག་གཟན་སུ་ཞིག་གིས་ཁྱོད་ཀྱི་པུས་མོ་འདི་
འདྲ་བྱས་པ་ཤེས་མ་སོང་། ངའི་རྟ་དགའ་བོ། ཁྱོད་ཀྱིས་ས་ཆ་གཞན་པ་
ནས་སྡུག་མང་བོ་མྱངས་ཡོད་པ་ཁོ་ཐག་རེད། ད་རེད། ད་རེད། གལ་ཏེ་
ཁྱོད་ད་ལྟ་འཚོ་བ་མི་བཟང་ཡང་། དེ་ནི་ངའི་ནོར་འཛོལ་མ་རེད། དངོས་
གནས་ལྗོན་མན་ལཱེ་ཁྱོད་ཅིག་རིག་ཐུབ་ན་ཅི་མ་རུང་།”
ཕྱི་དྲོར། ང་ལ་འཁོར་སྒམ་ཡང་མོ་ཞིག་སྤྲད་དེ་སྒོ་ཆེན་མདུན་དུ་
ཁྲིད། སྲས་གྱི་ཨེ་ལེན་སྟེང་དུ་བསྡད་ནས་ང་ལ་ཚོད་ལྟ་བྱས། གྷི་རེན་
ཡང་སྟེང་དུ་ཙོག ངས་མོ་ནི་ཤིང་རྟ་འདེད་པར་འཇོན་པ་ཚོར་ལ། ངའི་
གོམ་སྟབས་ལའང་ཡིད་ཚིམ་བཞིན་ཡོད། ལྗོའོ་གྷི་རེན་གྱིས་ངའི་དོན་
དག་དག་མོར་བཤད་བཞིན་པ་ཐོས། ཁོས་སྐུ་ངོ་གྷོར་བྷིན་ཚང་གི་རྟ་
ནག་ཅང་ཤེས་དེ་ང་ཡིན་པ་ཤེས་འདུག
ང་ཚོ་ཕྱིར་ཡོང་དུས། སྲས་མོ་གཞན་པ་དག་ཀྱང་ཕྱི་རུ་བུད་འདུག
ངས་སྲས་མོ་ཨེ་ལེན་གྱིས་ང་ལ་ཇི་ལྟར་དཔྱད་འཇོག་བྱེད་པ་ཤེས་
འདོད་སྐྱེས། མོས་སྔོན་ཏག་ཏག་ལ་ཤེས་པའི་གནས་ཚུལ་དག་ཁོ་ཚོར་
བཤད་རྗེས། ཡང་ལབ་པ།
“ངས་ངེས་པར་དུ་གྷོར་ཏྟིན་ལྕམ་མོར་འཕྲིན་ཡིག་ཅིག་སྐུར་
དགོས། མོའི་གཅེས་རྟ་དེ་ང་ཚོའི་སར་ཡོད་པ་ཤེས་ན། མོ་ཇི་འདྲ་ཞིག་
དགའམ།་
འདིའི་རྗེས་ཀྱི་གཟའ་འཁོར་གཅིག་ལ་ངས་ཉིན་རྒྱུན་ཤིང་རྟ་དྲུད།
ངའི་བརྟན་ཞིང་བརླིང་བའི་གོམ་འགྲོས་རེ་རེས་སྲས་མོ་ཝེ་ནེ་ཡ་ལ་
སྤོབས་པ་ཞིག་རྒྱས་ནས་འཁོར་ལོ་བཞི་བོ་འཁོར་སྒག་ལྡན་པའི་ཤིང་
རྟར་བསྡད་ནས་ཕྱི་རུ་སོང་། སྐབས་འདིར། ཁོ་ཚོས་སྔ་ས་ནས་ང་བསྐྱུར་
རྒྱུར་གྲོས་ཁ་མཐུན་འདུག ང་ལ་ཡང་སྔོན་ཆད་ཀྱི་མིང་སྟེ། རྟ་ནག་
ཅང་ཤེས་སུ་འབོད་དོ། །
ད་ལྟ་ངས་གནས་འདི་རུ་སྤྲོ་སྐྱིད་ལྡན་པའི་ལོ་གཅིག་ཕར་ལ་དེད།
རྗའོ་ནི་སེམས་རྒྱུད་དྲང་ཞིང་མཛའ་བརྩེ་ཆེ་བའི་རྟ་པ་ཞིག་རེད། ངའི་
ལས་ཀ་ཧ་ཅང་ཡང་ལ་འཚོ་བར་ཡང་སྤྲོ་སྐྱིད་ལྡན། ཚོར་བར་རང་ཉིད་
ཀྱི་ལུས་ཤུགས་དང་སེམས་ཤུགས་ཡོད་ཚད་སླར་གསོ་བྱས་འདུག
ཉིན་ཞིག་ལ། སྐུ་ཞབས་ཐོ་རོ་གྷུའུ་བྷཻ་ཡིས་ལྔའོ་ལ་བཤད་པར།
“ཁྱོད་ཚོའི་ས་འདི་རུ་ཁོ་ལོ་ཉི་ཤུ་ཙམ་དུ་འཚོ་ཐུབ། ཡང་གཅིག་བྱས་ན་
དེ་ལས་རིང་བ་ཡང་འཚོ་སྲིད་་ཟེར།
ཝེ་ལཱེ་ཡིས་ནམ་རྒྱུན་ང་ལ་སྐད་ཆ་ལབ་པ་ཡིན། ང་རང་ཆེས་
བློ་ཉེ་བའི་གྲོགས་པོ་ཞིག་ལ་བསམ་ཡོད། བུད་མེད་དེ་ཚོས་ཀྱང་ང་
རང་གཞན་ལ་མི་བཙོང་ཞེས་ཁག་ཐེ་བྱས། དེའི་རྐྱེན་གྱིས་ད་ནི་ང་ལ་
སེམས་ཁྲལ་སོགས་ཅི་ཡང་མེད། ངའི་གཏམ་རྒྱུད་ཀྱང་གནས་འདི་
ནས་མཇུག་རྫོགས་སོ། །
དཀའ་སྡུག་དང་སྐྱོ་ངལ་ཡོད་ཚད་རྒྱང་དུ་བཞུད། ངས་ནམ་རྒྱུན་
བྷིར་ཋི་ཝེ་ཁི་གཞིས་ཀའི་ཀུ་ཤུའི་སྡོང་བོ་དེའི་འོག་ཏུ་རང་གི་གྲོགས་པོ་
ཚོ་དང་ལྷན་དུ་རོལ་བའི་ཉིན་མོ་དེ་རྨི་ལམ་དུ་འཁོར་བཞིན་འདུག། །།